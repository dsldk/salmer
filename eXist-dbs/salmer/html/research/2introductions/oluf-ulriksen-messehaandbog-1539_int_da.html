<div>
    <div class="background-box">
        <div class="container">
            <div class="col">
                <h3>
                    <em>Om Frands Vormordsens messebog 1539</em>
                </h3>
                <p>af <span class="author">Bjarke Moe og Marita Akhøj Nielsen</span></p>
            </div>
        </div>
    </div>
    <div class="container">
        <aside class="col-md-4">
            <h4>Forfattere</h4>
            <p>Bjarke Moe og Marita Akhøj Nielsen</p>
            <h4>Titel</h4>
            <p>
                <em>Om Frands Vormordsens messebog 1539</em>
            </p>
            <h4>Sidst rettet</h4>
            <p>30-04-2021</p>
        </aside>
        <div class="toc">

            <h1>Indhold</h1>
            <ul style="list-style:none">
                <li>
                    <a href="#kort-om">Kort om Frands Vormordsens messebog 1539</a>
                </li>


                <li>
                    <a href="#teologisk-baggrund">Den teologiske baggrund</a>
                </li>

                <li>
                    <a href="#liturgihistorisk-baggrund">Den liturgihistoriske baggrund</a>
                </li>
                <ul style="list-style:none">
                    <li>
                        <a href="#messeordningen-i-bogen">Messeordningen i messebogen 1539</a>
                    </li>
                    <li>
                        <a href="#andre-liturgiske-tekster">Andre liturgiske tekster</a>
                    </li>
                    <li>
                        <a href="#kollekter">Kollekter</a>
                    </li>
                    <li>
                        <a href="#praefationer">Præfationer</a>
                    </li>
                    <li>
                        <a href="#daabsritualet">Dåbsritualet</a>
                    </li>
                    <li>
                        <a href="#vielsesritualet">Vielsesritualet</a>
                    </li>
                    <li>
                        <a href="#doedsforberedelsen">Dødsforberedelsen</a>
                    </li>
                    <li>
                        <a href="#begravelsesritualet">Begravelsesritualet</a>
                    </li>
                </ul>

                <li>
                    <a href="#indplacering">Indplacering blandt andre salme- og messebøger</a>
                </li>


                <li>
                    <a href="#vaerkets-indhold">Værkets indhold</a>
                </li>
                <ul style="list-style:none">
                    <li>
                        <a href="#oversigt">Oversigt</a>
                    </li>
                    <li>
                        <a href="#titlen">Titlen</a>
                    </li>
                    <li>
                        <a href="#fortalen">Fortalen</a>
                    </li>
                    <li>
                        <a href="#registret">Registret</a>
                    </li>
                    <li>
                        <a href="#efterskriften">Efterskriften</a>
                    </li>
                    <li>
                        <a href="#kolofonen">Kolofonen</a>
                    </li>
                    <li>
                        <a href="#illustrationerne">Illustrationerne</a>
                    </li>
                    <li>
                        <a href="#noderne">Noderne</a>
                    </li>
                    <li>
                        <a href="#musikken">Musikken</a>
                    </li>
                    <li>
                        <a href="#teksterne">Teksterne</a>
                    </li>
                    <li>
                        <a href="#sammenfattende-om-teksterne">Sammenfattende om teksterne</a>
                    </li>

                </ul>
                <li>
                    <a href="#vaerkets-betydning">Værkets betydning</a>
                </li>
                <li>
                    <a href="#netudgaven">Netudgaven</a>
                </li>
                <li>
                    <a href="#litteratur">Litteratur</a>
                </li>
            </ul>
        </div>
        <div class="chapter">
            <h1 id="kort-om">Kort om Frands Vormordsens messebog 1539</h1>
            <p>I 1539 udkom, så vidt vi ved, 1500-tallets sidste liturgiske bog, som var trykt i
                Malmø. Dermed sluttede en agtværdig tradition, et vigtigt element i byen Malmøs
                centrale rolle i reformationen af det østlige Danmark. Bogens lange titel giver en
                dækkende indholdsdeklaration:</p>
            <blockquote>
                <p>Een gantske nyttelig oc alle sogneprester oc predica<em>n</em>t<em>er</em>
                    nødtørtelig ('nødvendig') Ha<em>n</em>dbog Om de<em>n</em> rette Euangeliske
                    Messe oc de<em>n</em>nis vstraffelige ('uangribelige') oc ga<em>m</em>ble
                        sedua<em>n</em>lige Ceremonier. m<em>eth</em> Collecter oc
                        Prefat<em>i</em>o<em>n</em>ibus. Desligest om Børn at christne. Bruder att
                    vye. De siuge oc dennem som fengslede ere at søge. Oc om att Jorde liig.
                    Flitteligen effter kongelige maistads Ordinantsis indeholdelse. Colligered.
                    ordinered oc somestedis fordansskedt.</p>
            </blockquote>
            <p>Bogen er altså en brugsbog for præster og prædikanter ‒ i Skåne, som det præciseres i
                efterskriften (blad <a href="/static/facsimiles/oluf-ulriksen-messehaandbog-1539/0172R.jpg" class="facsimile-link inline">X 4r</a>). Håndbogen indeholder anvisninger på
                højmessen, bønner og lovprisninger, ritualer for dåb, vielse, dødsforberedelse og
                begravelse. Alt er i overensstemmelse med de kongelige forskrifter, Kirkeordinansen,
                som det forsikres, og delvist oversat til dansk.</p>
            <p>Nogen egentlig forfatter til værket nævnes ikke, som det oftest er tilfældet med
                liturgiske bøger. Det var den erfarne, men ikke fremragende bogtrykker Oluf
                Ulricksøn, der stod for det praktiske arbejde med bogen. Initiativtageren og den
                øverste ansvarlige var Lunds første lutherske biskop ("superattendent") Frands
                Vormordsen (1491-1551), og derfor går værket sædvanligvis under hans navn. I
                fortalen (blad <a href="/static/facsimiles/oluf-ulriksen-messehaandbog-1539/0007L.jpg" class="facsimile-link inline">A 1v</a>-<a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>) oplyser han, at han har bedt Malmøs
                førstepræst Claus Mortensen (med tilnavnet Tøndebinder) (ca. 1499-1575) om at sørge
                for trykningen (jf. Andersen 1983:150, Poulsen 1959:29).</p>
            <p>Messebogen fra 1539 er særlig interessant som vidnesbyrd om en vanskelig fase i
                statskirkens tidligste år, hvor liturgien skulle fastlægges ud fra mange forskellige
                hensyn: Kongens ønske om uniformitet, biskoppernes forventning om et vist kirkeligt
                selvstyre, prædikanternes bestræbelse for at fastholde reformationsårenes
                gudstjenesteformer og menighedernes behov for faste traditioner (se afsnittet <a href="#indplacering">Indplacering blandt andre salme- og messebøger</a>).</p>
            <h1 id="teologisk-baggrund">Den teologiske baggrund</h1>
            <p>Titlen på messebogen fra 1539 signalerer religiøs korrekthed. Det er den "rette"
                evangeliske messe, der er hovedindholdet. Termen <em>evangelisk</em> er prægnant:
                For datiden har den markeret overensstemmelse med Bibelen i luthersk fortolkning.
                Yderligere angives messen at være såvel gammel, sædvanlig som tilrettet den
                kongelige ordning, Kirkeordinansen. Formuleringen tager skyldigt hensyn til de
                forskellige krav til statskirkens ritualer. Teologisk afgørende er selvfølgelig
                overensstemmelsen med Guds ord i den hellige skrift.</p>
            <p>I Vormordsens fortale (blad <a href="/static/facsimiles/oluf-ulriksen-messehaandbog-1539/0007L.jpg" class="facsimile-link inline">A 1v</a>-<a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>), som er rettet til Lunds stifts
                prædikanter og sognepræster, begrundes udgivelsen af messebogen dels praktisk med et
                udtalt behov for en sådan håndbog, dels teologisk med ønsket om den rette kristne
                    "enigh<em>ed</em> oc sa<em>m</em>drectighed". Enigheden skal realiseres i
                spændingsfeltet mellem den kristnes frihed fra ydre ritualer uden fundament i
                Bibelen og selvopfundne, egensindige påhit, der også mangler bibelsk begrundelse.
                Præsterne skal praktisere denne enighed i ritualerne og i den religiøse oplæring af
                befolkningen. Og de bør takke Gud for at have givet os en "christen oc naadig"
                konge, som sikrer muligheden for et gudeligt liv og en rettroende forkyndelse af
                Guds ord. Hermed tegnes konturerne af et velordnet luthersk samfund, hvor livet
                udfolder sig i overensstemmelse med de normer, som Gud har åbenbaret i Bibelen.</p>
            <p>Også resten af bogen er naturligvis gennemsyret af luthersk teologi, og de
                reformatoriske hovedtanker fremlægges direkte og eksplicit i formaningerne til
                menigheden (fx blad <a href="/static/facsimiles/oluf-ulriksen-messehaandbog-1539/0047L.jpg" class="facsimile-link inline">F 1v</a> og blad <a href="/static/facsimiles/oluf-ulriksen-messehaandbog-1539/0159L.jpg" class="facsimile-link inline">V 1v</a>) og i indledende afsnit til ritualerne
                (blad <a href="/static/facsimiles/oluf-ulriksen-messehaandbog-1539/0009L.jpg" class="facsimile-link inline">A 2v</a>-<a href="/static/facsimiles/oluf-ulriksen-messehaandbog-1539/0011L.jpg" class="facsimile-link inline">A 3v</a> og blad <a href="/static/facsimiles/oluf-ulriksen-messehaandbog-1539/0141L.jpg" class="facsimile-link inline">R 4v</a>).</p>
            <h1 id="liturgihistorisk-baggrund">Den liturgihistoriske baggrund</h1>
            <p>De prædikanter, der kæmpede for at gennemføre Luthers reformation i Danmark, måtte
                meget tidligt i deres virke skabe en evangelisk gudstjeneste. For dem var det
                naturlige udgangspunkt den katolske kirkes messe, som de var dybt fortrolige med –
                ligesom hele den øvrige befolkning var det. Store dele af messen var fuldt
                acceptable også for lutheranere, men den måtte nødvendigvis ændres på de punkter,
                Luther havde kritiseret som decideret ubibelske.</p>
            <p>Det var først og fremmest nadverritualet, der skulle reformeres. I datidens gængse
                katolske opfattelse var nadveren et offer, som præsten frembar til Gud for at
                formilde ham, ganske som Jesus havde gjort ved sin død på korset. Den store
                betydning, der på den måde blev tillagt præstens handling, stred afgørende imod
                Luthers overbevisning om, at mennesket ikke kan gøre sig fortjent til frelsen.
                Mennesket er så gennemsyret af synd, at kun Guds nåde kan frelse en, hvis man tror
                på hans tilgivelse. Ved sin død på korset overtog Jesus menneskets synd og åbnede
                dermed vejen til Guds kærlighed. Den begivenhed skal nadveren aktualisere, så de
                kristne oplever fællesskabet med Gud og med hinanden.</p>
            <p>Luthers kritik af den katolske kirkes fokus på gejstligheden som formidler mellem Gud
                og den troende havde videre konsekvenser. Efter hans opfattelse kan principielt alle
                lære Gud at kende gennem hans ord i Bibelen, som selvfølgelig skal oversættes til et
                sprog, alle kan forstå. Nu er bibelteksten ikke alle vegne klart gennemskuelig, og
                den kan forekomme fjern fra en senere tid. Derfor er der brug for, at veluddannede
                prædikanter forklarer bibelteksten og viser dens aktualitet. Men prædikantens rolle
                er beskeden, og hele menigheden skal tage aktivt del i gudstjenesten. Af praktiske
                grunde må man sætte nogle rammer, så det ikke ender i kaos. Menighedssangen er
                Luthers svar på disse fordringer.</p>
            <p>Luther udarbejdede selv forskrifter for gudstjenesten i <em>Formula Missae</em>
                (1523) og <em>Deutsche Messe</em> (1526), og sammen med en kreds af ligesindede
                skrev han adskillige salmer. Med dem som udgangspunkt udkom der en række
                messehåndbøger og salmebøger forskellige steder i Tyskland. De blev forbilleder for
                de danske prædikanters arbejde med at udforme en evangelisk dansk gudstjeneste med
                menighedssang som et centralt element.</p>
            <p>De ældste bevarede danske kilder stammer fra sidste del af 1520'rne. Som en følge af
                menighedssangens centrale position er der en glidende overgang mellem salmebøger og
                beskrivelser af gudstjenesten, gerne betegnet som messebøger. Messebøgerne
                indeholder ud over forskrifterne for gudstjenesten også salmer, og salmebøgerne har
                ikke kun menighedssange, men også en beskrivelse af gudstjenestens forløb. Bedst
                kender vi gudstjenesten i Malmø, som var centrum for reformationen i det østlige
                Danmark og er beskrevet i flere bevarede kilder.</p>
            <h2 id="messeordningen-i-bogen">Messeordningen i messebogen 1539</h2>
            <p>I fortalen til messebogen angiver Frands Vormordsen anledningen til udgivelsen: Han
                har modtaget "Doctorum Pomerani oc Paladii Haandbog" (blad <a href="/static/facsimiles/oluf-ulriksen-messehaandbog-1539/0007L.jpg" class="facsimile-link inline">A 1v</a>), dvs. doktorerne Johannes Bugenhagens og
                Peder Palladius' <em>Enchiridion</em> (1538, jf. Poulsen 1959:156f ). Bogen
                indeholder en oversættelse af Luthers lille katekismus, fulgt af hans forskrifter
                for brudevielse og barnedåb. Palladius har oversat teksterne, og Bugenhagen har
                skrevet fortalen (se nærmere Jacobsen 1912:31-62). Denne bog bør alle prædikanter og
                sognepræster anvende, indskærper Vormordsen, men det har været nødvendigt at
                supplere den med en egentlig gudstjenesteordning, der også behandler messen, og som
                "er saa pre<em>n</em>ntett att hun (dennem besynderlige) tiænne kand. so<em>m</em>
                gamle ere oc haffue onde ('dårlige') øgen" (blad <a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>).</p>
            <p>Og messebogen fra 1539 er vitterligt imødekommende over for gamle, svagsynede
                præster. Bortset fra netop Vormordsens fortale er hele bogen trykt med meget store
                typer, "vdy groffuere styll", som fortalen lover (blad <a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>). Typografisk er teksten nogenlunde klart
                struktureret i afsnit med centrerede overskrifter og store begyndelsesbogstaver,
                undertiden initialer (se fx blad <a href="/static/facsimiles/oluf-ulriksen-messehaandbog-1539/0023L.jpg" class="facsimile-link inline">C 1v</a>). Ydermere er der anvendt tofarvet tryk,
                sort og rødt. Rødt bruges til overskrifter, de første bogstaver i afsnit og
                anvisninger på de handlinger, præsten og de øvrige messedeltagere skal udføre. Til
                forskel fra dem er de tekster, der skal synges eller fremsiges, trykt med sort (se
                fx blad <a href="/static/facsimiles/oluf-ulriksen-messehaandbog-1539/0021L.jpg" class="facsimile-link inline">B 4v</a>), og det samme gælder henvisninger til og
                referater af sådanne tekster. Systemet er klart nok, men i detaljer kan det virke
                lidt fremmed for en moderne læser, bl.a. i anvisningen for prædikenen, hvor de røde
                typer her er understreget: "<span class="underline">Siden leeser hand
                    klarlige</span> den hellige euangelij text. <span class="underline">Oc
                    naar</span> hun <span class="underline">eer vde Begynder hand at forklare</span>
                hende <span class="underline">fra første oc til det siste</span>" (blad <a href="/static/facsimiles/oluf-ulriksen-messehaandbog-1539/0035L.jpg" class="facsimile-link inline">D 3v</a>).</p>
            <p>Betegnelserne for messens enkelte led er i et vist omfang de gamle latinske eller
                græske betegnelser, som det er nyttigt at kende, fordi de stadig bruges i liturgisk
                sammenhæng. De forklares ganske kort i den følgende oversigt (se nærmere om de
                enkelte led Widding 1933, I:69-157 og Poulsen 1959); i skarp parentes står
                betegnelser, som ikke findes i originalen, men er indsat af udgiverne:</p>
            <ul>
                <li>
                    <p>[Præstens forberedelse]</p>
                </li>
                <li>
                    <p>Officium ('gudstjeneste'): salmen "Af dybhedsens nød råber jeg til dig"</p>
                </li>
                <li>
                    <p>Kyrie eleison ('Herre, forbarm dig'): salmen "Kyrie Gud fader alsomhøjeste
                        trøst"</p>
                </li>
                <li>
                    <p>Gloria in excelsis Deo ('ære være Gud i det høje'): vekselsang mellem præst
                        og menighed "Gloria ære og pris være Gud i det højeste"</p>
                </li>
                <li>
                    <p>Herren være med jer: præstens hilsen og menighedens svar</p>
                </li>
                <li>
                    <p>Kollekt ('fællesbøn'): bøn, som læses af præsten</p>
                </li>
                <li>
                    <p>Epistel ('brev'): afsnit af apostelbrev fra Det nye Testamente, som læses af
                        præsten</p>
                </li>
                <li>
                    <p>Halleluja ('pris Gud'): salmen "Halleluja bør os altid at sjunge"</p>
                </li>
                <li>
                    <p>Sekvenser ('følge'), dvs. latinsk-danske vekselsange, efter kirkeåret</p>
                </li>
                <li>
                    <p>Herren være med jer: præstens hilsen og menighedens svar</p>
                </li>
                <li>
                    <p>Indledning til evangeliet med lovprisning</p>
                </li>
                <li>
                    <p>Evangelium ('godt budskab'): afsnit af et af de fire evangelier eller
                        Apostlenes Gerninger</p>
                </li>
                <li>
                    <p>Credo in unum deum ('jeg tror på én Gud'): den nikæno-konstantinopolitanske
                        trosbekendelse fra det 4. årh.</p>
                </li>
                <li>
                    <p>Credo ('jeg tror'): salmen "Vi tro allesammen på en Gud, himmels skaber og
                        jordens"</p>
                </li>
                <li>
                    <p>Salme før prædikenen: "Nu bede vi den Helligånd"</p>
                </li>
                <li>
                    <p>Prædiken</p>
                </li>
                <li>
                    <p>[Kirkebøn], læses af præsten</p>
                </li>
                <li>
                    <p>Syndsbekendelse, Luthers katekismus og meddelelser, læses af præsten</p>
                </li>
                <li>
                    <p>Salme efter prædikenen: "Nu er os Gud miskundelig" eller en anden salme</p>
                </li>
                <li>
                    <p>Eventuelt dåb og brudevielse</p>
                </li>
                <li>
                    <p>Præfatio ('fortale'): vekselsang mellem præst og menighed som optakt til
                        sanctus</p>
                </li>
                <li>
                    <p>Sanctus ('hellig'): enten den latinske hymne eller salmen "Hellig, hellig,
                        hellig er du"</p>
                </li>
                <li>
                    <p>Formaning til nadvergæsterne</p>
                </li>
                <li>
                    <p>Pater noster ('vor far'): fadervor, synges af præsten</p>
                </li>
                <li>
                    <p>Indstiftelsesordene, dvs. Jesu ord ved nadveren (gengivet fire steder i Det
                        nye Testamente), synges af præsten, først om brødet</p>
                </li>
                <li>
                    <p>Uddeling af brødet</p>
                </li>
                <li>
                    <p>Indstiftelsesordene om vinen</p>
                </li>
                <li>
                    <p>Uddeling af vinen</p>
                </li>
                <li>
                    <p>Salme under nadveruddelingen: "Jesus Kristus er vor salighed" eller en anden
                        salme</p>
                </li>
                <li>
                    <p>Agnus dei ('Guds lam'): salmen "O Guds lam som borttager al verdens
                        synder"</p>
                </li>
                <li>
                    <p>Herren være med jer: præstens hilsen og menighedens eller degnens svar</p>
                </li>
                <li>
                    <p>Kollekt ('fællesbøn'): bøn, som læses af præsten</p>
                </li>
                <li>
                    <p>Pax domini ('Herrens fred'): præstens hilsen og menighedens svar</p>
                </li>
                <li>
                    <p>Benedictio ('velsignelse'): Arons velsignelse i Det gamle Testamente 4.
                        Mosebog 6,24-26 (den "aronitiske" velsignelse), som fremsiges af præsten</p>
                </li>
                <li>
                    <p>Udgangssalme: De ti bud, salmen "Gud Fader udi Himmerig, sin vilje", eller
                        "Forlæ os med fred nådelig"</p>
                </li>
            </ul>
            <p>De latinske betegnelser for messeleddene står hyppigt som overskrifter (fx blad <a href="/static/facsimiles/oluf-ulriksen-messehaandbog-1539/0014R.jpg" class="facsimile-link inline">B 1r</a>) og er orienteringspunkter for
                håndbogens målgruppe, præsterne. I deres faglige verden har det været en selvfølge
                at benytte latin. Derfor anføres også de bibelske tekster med de latinske navne fra
                tidens mest udbredte bibeloversættelse, Vulgata, fx "Laudate dominum omnes gentes"
                (blad <a href="/static/facsimiles/oluf-ulriksen-messehaandbog-1539/0025L.jpg" class="facsimile-link inline">C 2v</a>, begyndelsen af Salme 117 i Det gamle
                Testamente). Det er også baggrunden for, at nogle af de praktiske anvisninger er på
                latin eller en blanding af dansk og latin som "Nu vender Presten sig om til alterid
                igen oc siger. Pater noster etc. Alta voce" ('Fadervor osv. Med høj stemme', blad <a href="/static/facsimiles/oluf-ulriksen-messehaandbog-1539/0052R.jpg" class="facsimile-link inline">F 4r</a>). I alle disse tilfælde er der tale om
                intern kommunikation mellem gejstlige.</p>
            <p>Men latinen bruges også i tekster, der skal fremsiges for menigheden, og her står
                vigtige reformatoriske principper på spil. Det var et hovedpunkt i Luthers og hans
                tilfhængeres angreb på den katolske kirke, at almindelige mennesker ikke forstod,
                hvad der foregik i messen, og for at sikre deres velfærd og salighed skulle
                modersmålet indføres i liturgien. For Luther selv indebar dette program ikke, at
                latinen helt skulle afskaffes i gudstjenesterne, for det ville være et fatalt
                kulturtab, men den skulle have en ny plads og funktion i kirkelivet, nemlig som
                festligt element ved særlige højtider og som pædagogisk aktiv for
                latinskoleeleverne, der naturligvis fortsat skulle beherske det internationale
                akademiske sprog (se fx Poulsen 1959:44f). Kirkeordinansen foreskriver udstrakt brug
                af latin i de daglige tidebønner med deltagelse af latinskoleeleverne
                    (<em>Kirkeordinansen 1537/39</em>, 1989:100-2, 161-66).</p>
            <p>Hvordan forholdet mellem latin og dansk konkret skulle udformes, fastlægges klart i
                Messebogen fra 1539. Hovedprincippet er, at i landsbyer og andre steder, hvor der
                ikke er latinskoler, skal alt læses og synges på dansk. Men i byer med latinskoler
                skal nogle nærmere bestemte liturgiske led synges på latin (se fx blad <a href="/static/facsimiles/oluf-ulriksen-messehaandbog-1539/0013L.jpg" class="facsimile-link inline">A 4v</a>-<a href="/static/facsimiles/oluf-ulriksen-messehaandbog-1539/0014R.jpg" class="facsimile-link inline">B 1r</a>), bl.a. Gloria, Credo og Sanctus (hhv.
                blad <a href="/static/facsimiles/oluf-ulriksen-messehaandbog-1539/0018R.jpg" class="facsimile-link inline">B 3r</a>, blad <a href="/static/facsimiles/oluf-ulriksen-messehaandbog-1539/0031L.jpg" class="facsimile-link inline">D 1v</a>-<a href="/static/facsimiles/oluf-ulriksen-messehaandbog-1539/0032R.jpg" class="facsimile-link inline">D 2r</a> og blad <a href="/static/facsimiles/oluf-ulriksen-messehaandbog-1539/0045L.jpg" class="facsimile-link inline">E 4v</a>-<a href="/static/facsimiles/oluf-ulriksen-messehaandbog-1539/0046R.jpg" class="facsimile-link inline">F 1r</a>). Resten af messen skal altid være på
                dansk, og begrundelsen er konsekvent hensynet til <em>folket</em>:
                    "Collecte<em>n</em> scal altidt leses eller siu<em>n</em>gis paa danske i alle
                steder oc byer. ingen steds paa latine. Huar ledis kunne ellers folkedt suare Amen.
                til henne" (blad <a href="/static/facsimiles/oluf-ulriksen-messehaandbog-1539/0022R.jpg" class="facsimile-link inline">C 1r</a>). Udover fællesbønnen skal modersmålet
                undtagelsesløst anvendes i de centrale dele af gudstjenesten: læsningen af epistlen
                og evangeliet, prædikenen og hele nadverlitugien. Menigheden skal nemlig kunne følge
                med: "Effter collecten scal presten ... m<em>ed</em> seduanlige noder paa danske.
                lese Epistelen effter tidzens leilighedt aff det ga<em>m</em>ble eller ny
                testamente. langsomelige oc redelige ('tydeligt'). saa at folked kand vel forstaa oc
                mercke hannem ('den')" (blad <a href="/static/facsimiles/oluf-ulriksen-messehaandbog-1539/0022R.jpg" class="facsimile-link inline">C 1r</a>-<a href="/static/facsimiles/oluf-ulriksen-messehaandbog-1539/0023L.jpg" class="facsimile-link inline">C 1v</a>).</p>
            <p>Til de markante danske indslag i messen hører salmesangen. Der skal i alt synges 11
                danske sange under en messe, og konkret nævnes 12 med deres begyndelsesord (to
                optræder som alternativer, blad <a href="/static/facsimiles/oluf-ulriksen-messehaandbog-1539/0063L.jpg" class="facsimile-link inline">H 1v</a>). De aftrykkes alle med fuld tekst og
                noder, bortset fra den obligatoriske salme før prædikenen, "Nu bede vi den
                Helligånd", der er omtalt summarisk (blad <a href="/static/facsimiles/oluf-ulriksen-messehaandbog-1539/0035L.jpg" class="facsimile-link inline">D 3v</a>). Salmen har utvivlsomt være godt og
                grundigt indsunget i de skånske menigheder, men det samme gælder alle de øvrige, som
                havde deres faste plads i de malmøske messeordninger helt siden 1529. Den eneste
                undtagelse er "Forlæ os med fred nådelig" (blad <a href="/static/facsimiles/oluf-ulriksen-messehaandbog-1539/0065L.jpg" class="facsimile-link inline">H 2v</a>), der kendes fra salmebøger siden
                Malmøsalmebogen 1533, men ikke som messeled før her i 1539. Et repertoire på 12
                salmer virker ikke imponerende, men tre steder gives der eksplicit mulighed for at
                vælge en anden sang end den anførte (bl.a. blad <a href="/static/facsimiles/oluf-ulriksen-messehaandbog-1539/0058R.jpg" class="facsimile-link inline">G 3r</a>-<a href="/static/facsimiles/oluf-ulriksen-messehaandbog-1539/0059L.jpg" class="facsimile-link inline">G 3v</a>), og i fortalen nævner Vormordsen
                udtrykkeligt, at "Psalmerne finder mand y psalmebøgerne" (blad <a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>).</p>
            <p>Derimod er de latinske sange ikke udgivet i messebogen, for det, der efter kongens
                ordinans skal synges på latin i købstæderne, hvor der er gode skoler, det finder man
                "y de latinske messebøger oc graler ('gradualer')" ‒ altså i de gamle katolske
                værker (blad <a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>).</p>
            <p>Messens danske salmer skulle synges af menigheden, der i tidens sprog kaldes
                    <em>folket</em> eller <em>forsamlingen</em> (fx blad <a href="/static/facsimiles/oluf-ulriksen-messehaandbog-1539/0021L.jpg" class="facsimile-link inline">B 4v</a> og blad <a href="/static/facsimiles/oluf-ulriksen-messehaandbog-1539/0019L.jpg" class="facsimile-link inline">B 3v</a>), og det kan måske virke overraskende, at
                en håndbog for præster medtager salmerne i deres fulde udstrækning. Men i flere
                tilfælde skal præsten påbegynde en salme, inden menigheden stemmer i (bl.a. blad <a href="/static/facsimiles/oluf-ulriksen-messehaandbog-1539/0032R.jpg" class="facsimile-link inline">D 2r</a>-<a href="/static/facsimiles/oluf-ulriksen-messehaandbog-1539/0033L.jpg" class="facsimile-link inline">D 2v</a>), og under alle omstændigheder må det
                have været praktisk for præsten at have det fulde overblik over messens forløb.
                Afsyngelsen af de latinske led forudsætter et kor (fx blad <a href="/static/facsimiles/oluf-ulriksen-messehaandbog-1539/0046R.jpg" class="facsimile-link inline">F 1r</a>-<a href="/static/facsimiles/oluf-ulriksen-messehaandbog-1539/0047L.jpg" class="facsimile-link inline">F 1v</a>), der naturligvis også kan synge danske
                salmer, især under altergangen, som menigheden i vidt omfang deltog i; her kan
                degnen erstatte koret (blad <a href="/static/facsimiles/oluf-ulriksen-messehaandbog-1539/0058R.jpg" class="facsimile-link inline">G 3r</a>). Hans funktioner omtales ikke hyppigt,
                men det er dog ham, der får lov at synge Kyrie (blad <a href="/static/facsimiles/oluf-ulriksen-messehaandbog-1539/0015L.jpg" class="facsimile-link inline">B 1v</a>), og i stedet for menigheden kan han
                svare på præstens hilsen (blad <a href="/static/facsimiles/oluf-ulriksen-messehaandbog-1539/0061L.jpg" class="facsimile-link inline">G 4v</a>). Et enkelt sted nævnes en
                    <em>skolemester</em> eller <em>hører</em>, som skal intonere credo-salmen "Vi
                tro allesammen på en Gud" efter korets afsyngelse af den latinske trosbekendelse
                (blad <a href="/static/facsimiles/oluf-ulriksen-messehaandbog-1539/0030R.jpg" class="facsimile-link inline">D 1r</a>-<a href="/static/facsimiles/oluf-ulriksen-messehaandbog-1539/0032R.jpg" class="facsimile-link inline">D 2r</a>).</p>
            <p>Set fra et luthersk teologisk synspunkt var menighedssangen et uomtvisteligt
                fremskridt, men at den æstetisk betragtet kunne være barbarisk, røber Vormordsen i
                en bemærkelsesværdig bestemmelse: "Oc siunge sig ingen i kirchen vde<em>n</em> dee
                som vel ku<em>n</em>de oc en god røst haffue at vor hellige lofsa<em>n</em>g icke
                skall ve<em>n</em>dis om och synes att vere galledt ('gale') oc druckedt folckes
                vraal oc skrig Der oss gudt naadeligen fore beuare" (blad <a href="/static/facsimiles/oluf-ulriksen-messehaandbog-1539/0028R.jpg" class="facsimile-link inline">C 4r</a>).</p>
            <h2 id="andre-liturgiske-tekster">Andre liturgiske tekster</h2>
            <p>Efter bestemmelserne om den almindelige højmesse følger otte kapitler med andre
                liturgiske tekster. De fylder næsten to tredjedele af bogen, men behandles her ret
                kortfattet, fordi flere afsnit kun er af begrænset relevans for salmesangen.</p>
            <h2 id="kollekter">Kollekter</h2>
            <p>Det første store afsnit efter messeordningen indeholder fællesbønner, kollekter, til
                hele kirkeåret, i alt 66. På den baggrund virker overskriften som noget af en
                underdrivelse: "Her effterfølger nogle faa vdualde Collecter til Søndagene.
                Høgtidelige dage. oc ande<em>n</em> tid om Aaret nar behoff giørs" (blad <a href="/static/facsimiles/oluf-ulriksen-messehaandbog-1539/0067L.jpg" class="facsimile-link inline">H 3v</a>). Oven i købet følges afsnittet af endnu
                en samling med 24 kollekter til andre lejligheder (blad <a href="/static/facsimiles/oluf-ulriksen-messehaandbog-1539/0092R.jpg" class="facsimile-link inline">L 4r</a>). Bønnerne nævnes da også i titlen, og i
                fortalen omtales de som "nogre retsindige Collecter oc bønner bag effter / aff
                huilke presten tage oc siunge kandt effter leyligheden" (blad <a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>).</p>
            <p>For præsten har det været nemt at finde den kollekt, der passede til hver helligdag,
                for afsnittene er klart struktureret med de latinske helligdagsnavne som
                overskrifter. Selve bønnerne er danske, oversat efter de katolske missalekollekter,
                men tilpasset Kirkeordinansens nye kirkeår, hvor en hel del helgenfester var sløjfet
                (Andersen 1983:140-150).</p>
            <p>Samlingen af kollekter til andre lejligheder begynder med seks til særlige helligdage
                (blad <a href="/static/facsimiles/oluf-ulriksen-messehaandbog-1539/0092R.jpg" class="facsimile-link inline">L 4r</a>-<a href="/static/facsimiles/oluf-ulriksen-messehaandbog-1539/0095L.jpg" class="facsimile-link inline">M 1v</a>). Den følges af 18 bønner af blandet
                karakter. De kan godt virke noget ensformige, men tilsammen tegner de et ganske godt
                billede af datidens samfund og befolkningens bekymringer. Her er forbønner for
                kongen (blad <a href="/static/facsimiles/oluf-ulriksen-messehaandbog-1539/0097L.jpg" class="facsimile-link inline">M 2v</a>, blad <a href="/static/facsimiles/oluf-ulriksen-messehaandbog-1539/0112R.jpg" class="facsimile-link inline">O 2r</a>), hele den verdslige øvrighed (blad <a href="/static/facsimiles/oluf-ulriksen-messehaandbog-1539/0098R.jpg" class="facsimile-link inline">M 3r</a>), kirken og især gejstligheden (bl.a.
                blad <a href="/static/facsimiles/oluf-ulriksen-messehaandbog-1539/0095L.jpg" class="facsimile-link inline">M 1v</a>, blad <a href="/static/facsimiles/oluf-ulriksen-messehaandbog-1539/0106R.jpg" class="facsimile-link inline">N 3r</a>-<a href="/static/facsimiles/oluf-ulriksen-messehaandbog-1539/0111L.jpg" class="facsimile-link inline">O 1v</a>), men også for forbrydere (blad <a href="/static/facsimiles/oluf-ulriksen-messehaandbog-1539/0103L.jpg" class="facsimile-link inline">N 1v</a>). Ind imellem står bønner om fred og regn
                (bl.a. blad <a href="/static/facsimiles/oluf-ulriksen-messehaandbog-1539/0097L.jpg" class="facsimile-link inline">M 2v</a>, blad <a href="/static/facsimiles/oluf-ulriksen-messehaandbog-1539/0100R.jpg" class="facsimile-link inline">M 4r</a>).</p>
            <h2 id="praefationer">Præfationer</h2>
            <p>Efter kollekterne følger et afsnit med syv præfationer, dvs. fortaler eller
                indledninger til nadverritualet. I messeordningen indgår en almindelig præfation til
                brug på kirkeårets søndage (blad <a href="/static/facsimiles/oluf-ulriksen-messehaandbog-1539/0043L.jpg" class="facsimile-link inline">E 3v</a>), og her følger præfationerne til særlige
                helligdage. Afsnittets latinske titel forsikrer, at præfationerne både er i
                overensstemmelse med Bibelen og brugt i kirkerne (blad <a href="/static/facsimiles/oluf-ulriksen-messehaandbog-1539/0113L.jpg" class="facsimile-link inline">O 2v</a>). Kilden er de katolske
                missalepræfationer, der er oversat til dansk, mens de gregorianske melodier er
                bevaret (Widding 1933, I:122-26, se nærmere afsnittet <a href="#musikken">Musikken</a>). Endnu i april 1539, da messebogen udkom, var denne praksis
                legal, men den 14. juni trådte den danske version af Kirkeordinansen i kraft, og den
                forbyder udgivelsen af "Handbøger, missaler eller andre Ceremonische bøger med nye
                sang oc præfatier wdset ('oversat') paa danske, at siunges med latine noder"
                    (<em>Kirkeordinansen 1537/39</em>, 1989:231f, se afsnittet <a href="#indplacering">Indplacering blandt andre salme- og messebøger</a>).</p>
            <p>Præfationsafsnittet har sin helt særlige karakter, idet noderne dominerer
                satsbilledet. Det er relativt nemt at orientere sig i kapitlet, fordi
                overskrifterne, helligdagenes latinske navne, er trykt med rødt, og første nodelinje
                er brudt af et stort rødt initial i midten (se fx blad <a href="/static/facsimiles/oluf-ulriksen-messehaandbog-1539/0119L.jpg" class="facsimile-link inline">P 1v</a>). Et par af præfationerne afsluttes med
                en henvisning til en af de andre præfationer, og den er også trykt med rødt og på
                latin.</p>
            <h2 id="daabsritualet">Dåbsritualet</h2>
            <p>Dåbsritualet følger efter præfationsafsnittet og er klart markeret som et nyt
                kapitel, der begynder på en ny side (og et nyt ark) og indledes med en udførlig
                overskrift, trykt med rødt, centreret og pynteligt sat med gradvis indrykning (blad
                    <a href="/static/facsimiles/oluf-ulriksen-messehaandbog-1539/0126R.jpg" class="facsimile-link inline">Q 1r</a>). Til gengæld er der ingen indledning;
                teksten begynder med de vigtigste praktiske anvisninger.</p>
            <p>Det ville være nærliggende at forstå Vormordsens fortale, som om han anbefaler de
                skånske præster at følge ritualet i Peder Palladius' oversættelse af Luthers
                    <em>Enchiridion</em> fra 1538 (jf. afsnittet <a href="#teologisk-baggrund">Den
                    teologiske baggrund</a>). I store træk stemmer forskrifterne i 1539 da også med
                de lutherske i 1538, men der er mange og tildels væsentlige forskelle. Mest
                iøjnefaldende er det nok, at <em>Enchiridion</em> foreskriver neddykning af barnet
                (Luther 1538:Q 2v), mens messebogen regner med overøsning (blad <a href="/static/facsimiles/oluf-ulriksen-messehaandbog-1539/0137L.jpg" class="facsimile-link inline">R 2v</a>) ‒ sådan som det officielt var
                foreskrevet (<em>Kirkeordinansen</em>
                <em>1537/39</em>, 1989:108, jf. 181, se også Poulsen 1959:90-93). I messebogen fra
                1535, der også har et dåbsritual, fremgår det ikke, om præsten skulle nedsænke
                barnet i døbefonten eller øse vand over det (Ulricksøn 1535 blad <a href="/oluf-ulriksen-messe-1535/2/3#0024R" class="facsimile-link-external inline">C 2r</a>).</p>
            <p>I Vormordsens messeordning er dåben lagt mellem salmen efter prædikenen og optakten
                til nadveren, altså midt iblandt flere sungne led (blad <a href="/static/facsimiles/oluf-ulriksen-messehaandbog-1539/0042R.jpg" class="facsimile-link inline">E 3r</a>). Det er formentlig baggrunden for, at
                selve dåbsritualet ikke omtaler nogen salme.</p>
            <h2 id="vielsesritualet">Vielsesritualet</h2>
            <p>Kapitlet om brudevielse er en gengivelse af Luthers lille skrift om emnet.
                Overskriften "Om Bruduielsse for enfoldige sognepresters skyld" (blad <a href="/static/facsimiles/oluf-ulriksen-messehaandbog-1539/0141L.jpg" class="facsimile-link inline">R 4v</a>) kan i moderne ører lyde som noget af en
                fornærmelse, men <em>enfoldig</em> sigter snarest til de gejstliges lidt mangelfulde
                indsigt i den nye lutherske kirkes lære og praksis. I hvert fald er Vormordsens
                indledende hilsen til "alle gudfryctige predicanter oc sogneherrer" uhyre venlig.
                Den følges af Luthers korte fortale inden selve ritualet. Hele hans skrift var
                blevet oversat til dansk flere gange tidligere, bl.a. i messebogen fra 1535 og i
                Palladius' oversættelse af Luthers <em>Enchiridion</em> fra 1538, men 1539-versionen
                afviger noget fra dem begge (Poulsen 1959:94f, Lausten 1989:187, note 127).
                Bestemmelserne i den latinske kirkeordinans er uhyre kortfattede og overlader de
                konkrete detaljer til præsterne (<em>Kirkeordinansen 1537/39</em>, 1989:111, jf.
                187).</p>
            <p>Ritualet anfører ingen salmer, og det kan skyldes, at vielsen i messeliturgien er
                placeret samme sted som dåben (blad <a href="/static/facsimiles/oluf-ulriksen-messehaandbog-1539/0042R.jpg" class="facsimile-link inline">E 3r</a>).</p>
            <h2 id="doedsforberedelsen">Dødsforberedelsen</h2>
            <p>Efter afslutningen på vielsesritualet følger kapitlet "Ad visitandum infirmos ('om at
                besøge syge') Een maade huorledis mand skal haffue ('opføre') sig hoss de siuge met
                    vnd<em>er</em>uisni<em>n</em>g. Sacrame<em>n</em>te<em>n</em>s brug oc andit
                    so<em>m</em> da behoff giøres" (blad <a href="/static/facsimiles/oluf-ulriksen-messehaandbog-1539/0154R.jpg" class="facsimile-link inline">T 3r</a>). Den danske titel angiver præcist
                stadierne i sygebesøget (se nærmere Poulsen 1959:100-03).</p>
            <p>Med <em>undervisning</em> menes selvfølgelig religiøs belæring. I nøje
                overensstemmelse med Luthers lære anføres først bibelcitater, der kan vække
                syndserkendelse, dernæst trøstende ord med bibelhenvisninger. De første er på latin,
                de sidste på dansk; sprogskiftet må ikke overfortolkes, der er tale om den gængse
                praksis at citere den hellige skrift efter den almindelige latinske oversættelse,
                Vulgata. Med de to trin i belæringen er vejen beredt for nadveren, overskriftens
                    <em>sakramente</em>. Ritualets kerne er identisk med messeordningens, men
                formaningerne er tilpasset den særlige situation. Umiddelbart efter selve nadveren
                læses ‒ og det vil nok sige synges ‒ en salme, enten "Jesus Kristus er vor salighed"
                eller "Gud være lovet altid og benedidet"; anvisningen lyder: "Hijs peractis ('når
                dette er gjort') leser preste<em>n</em> Jesus christus. eller Gud vere loffuit altid
                oc etc." (blad <a href="/static/facsimiles/oluf-ulriksen-messehaandbog-1539/0161L.jpg" class="facsimile-link inline">V 2v</a>). Med forskrifterne efterleves de
                officielle bestemmelser (<em>Kirkeordinansen 1537/39</em>, 1989:115-17, jf.
                194-96).</p>
            <p>Et særligt, ganske kort kapitel er viet besøg hos dødsdømte: "Om fengslede misdedere
                    so<em>m</em> sculle affliffuis oc staa deris yderste rett" (blad <a href="/static/facsimiles/oluf-ulriksen-messehaandbog-1539/0165L.jpg" class="facsimile-link inline">V 4v</a>). Her pålægges det præsten ofte at besøge
                de dømte og forsøge at få dem til at erkende deres synder, hvorefter de kan modtage
                nadveren. For de forhærdede må præsten nøjes med at bede. Det svarer nøje til
                Kirkeordinansens forordning (<em>Kirkeordinansen 1537/39</em>, 1989:117, jf. 196f),
                men er i modsætning til det foregående kapitel uden modstykke i messebogen fra 1535
                (se nærmere Poulsen 1959:100-03).</p>
            <h2 id="begravelsesritualet">Begravelsesritualet</h2>
            <p>Messebogens sidste kapitel behandler begravelse (blad <a href="/static/facsimiles/oluf-ulriksen-messehaandbog-1539/0167L.jpg" class="facsimile-link inline">X 1v</a>-<a href="/static/facsimiles/oluf-ulriksen-messehaandbog-1539/0168R.jpg" class="facsimile-link inline">X 2r</a>). Kirkeklokkerne skal ringe, og hvor der
                er skoler, må eleverne gå syngende foran liget; ellers må folk følge tavse efter den
                døde. Der nævnes flere mulige salmer til lejligheden: "Velsignet være herren Israels
                Gud", "Af dybhedsens nød råber jeg til dig" og "O herre Gud, benåde mig", foruden
                "Men vi leve på jorden her", der fungerer som svarsang, <em>antifon</em>. Efter
                jordpåkastelsen synges endnu en dansk salme, enten "Vi tro allesammen på en Gud,
                himmels skaber og jordens" eller "Forlad nu din svend, o Herre". Lidt påfaldende
                hedder det, at salmen over graven synges "for almue<em>n</em>", altså ikke
                    <em>af</em> følget (blad <a href="/static/facsimiles/oluf-ulriksen-messehaandbog-1539/0168R.jpg" class="facsimile-link inline">X 2r</a>), selvom i hvert fald den første af de to
                foreskrevne salmer har været særdeles velkendt, idet den indgår som fast led i
                messen (blad <a href="/static/facsimiles/oluf-ulriksen-messehaandbog-1539/0033L.jpg" class="facsimile-link inline">D 2v</a>-<a href="/static/facsimiles/oluf-ulriksen-messehaandbog-1539/0035L.jpg" class="facsimile-link inline">D 3v</a>). Ceremonien afsluttes med en formaning
                og fælles bøn. Det enkle ritual falder i tråd med de ældre danske
                begravelsesordninger, herunder Kirkeordinansens bestemmelser (se nærmere Poulsen
                1959:104-07, <em>Kirkeordinansen 1537/39</em>, 1989:117f, jf. 197f).</p>
            <h1 id="indplacering">Indplacering blandt andre salme- og messebøger</h1>
            <p>Vormordsens messebog er den første i sin genre efter indførelsen af den lutherske
                statskirke i Danmark-Norge i 1536. Allerede året efter forelå en regulering af
                rammerne for den nye organisation i den latinske kirkeordinans (se nærmere
                    <em>Kirkeordinansen 1537/39</em>, 1989 med Martin Schwarz Laustens indledning og
                noter).</p>
            <p>Initiativtageren til messebogen, Frands Vormordsen, var nyudnævnt biskop i Lund, da
                han fik Malmøs førstepræst, Claus Mortensen (med tilnavnet Tøndebinder), til at
                sørge for trykningen af bogen. Begge mænd var ledende kræfter i den lutherske
                bevægelse i det østlige Danmark med centrum i Malmø, og især Claus Mortensen var en
                drivende kraft i udformningen af det nye evangeliske liv i byen. Med god grund har
                han fået tillagt hovedæren for den ældste kendte danske messebog fra 1529 (se
                nærmere <a href="/claus-mortensen-messe-1529/titelblad?meta=introductions">Indledning til Claus Mortensen Tøndebinder: <em>Det kristelige
                    messeembede</em></a>). Hans baggrund sikrer, at der er taget videst muligt
                hensyn til Malmøtraditionen i den ti år yngre messebog.</p>
            <p>Samtidig var Vormordsen som biskop naturligvis forpligtet til at indføre
                Kirkeordinansens bestemmelser i sit stift. I liturgisk henseende var ordinansen fra
                1537 snarest en rammeordning, som i vidt omfang overlod den konkrete udformning af
                gudstjenesterne til kirkens egne folk. Derfor var det fuldt legalt at videreføre den
                gamle Malmømesse (jf. Mogensen 1971:105, Poulsen 1959:156f). De to vigtigste nybrud
                i Kirkeordinansen i forhold til Malmøtraditionen var dels, at antallet af
                menighedssalmer blev skåret ned, særligt umiddelbart før og efter prædikenen, dels
                at det blev påbudt under nærmere bestemte vilkår at synge latinske hymner (jf.
                Andersen 1983:120, 129). Det sidste punkt har messebogen fra 1539 indarbejdet (se
                nærmere afsnittet <a href="#messeordningen-i-bogen">Messeordningen i messebogen
                    1539</a>), men de mange menighedssalmer er bevaret.</p>
            <p>Statsmagtens tolerance over for den tidlige reformations lokale liturgier sluttede
                med den danske version af Kirkeordinansen, som trådte i kraft den 14. juni 1539,
                altså to måneder efter trykningen af Vormordsens og Mortensens messebog. Her
                indføres skærpet censur med liturgiske bøger:</p>
            <blockquote>
                <p>Item ('ligeledes') wille wy ey heller, at nogen skulle her y wore Riiger wdprente
                    eller wdprente lade Handbøger, missaler eller andre Ceremonische bøger med nye
                    sang oc præfatier wdset ('oversat') paa danske, at siunges med latine noder ...
                    Oc desligeste forbiude wy, at nye bøner oc Collecter skal icke wdprentis anten
                    til Messen eller almindelig ellers at siunge eller lesse, vden det skeer med den
                    Høige Scholes ('universitetets') oc huer Superattendentens ('biskops') samtycke.
                    Di ('thi') mand faaaer icke ellers ende paa at giøre bøger, louge, Statuter oc
                    Ordinantzer. Huer y syn sogen eller Kirecke kand lade seg nøige med denne wor oc
                    Riigens Ordinants. Huer sognepræst ḱand giøre for seg Christelige Collecter ...
                    Epistelen oc Euangelium kand huer lesse paa Danske aff andre Bøger, Præfatien
                    skulle de icke siunge wden noger tiide alleeniste, meest wdy Kiøbstederne oc det
                    paa latine, besønderlig høgtilige dage (<em>Kirkeordinansen 1537/39</em>,
                    1989:231f).</p>
            </blockquote>
            <p>Reelt indebærer denne forskrift, at kongen fra nu af bestemmer over statskirken, også
                i liturgisk henseende. Malmøborgernes kirkelige selvtægt er forbi, og
                1539-messebogen er i sin helhed uanvendelig (jf. Dal og Poulsen 1959:156f, Mogensen
                1971:105, 110f, Lausten 1989:231f note 230 og 231). Måske er det grunden til, at der
                er bevaret ualmindelig mange eksemplarer af værket: Hele otte opregnes i Laurids
                Nielsens bibliografi (Nielsen 1919/1996, I:143).</p>
            <h1 id="vaerkets-indhold">Værkets indhold</h1>
            <h2 id="oversigt">Oversigt</h2>
            <ul>
                <li>
                    <p>Titel: blad <a href="/static/facsimiles/oluf-ulriksen-messehaandbog-1539/0006R.jpg" class="facsimile-link inline">A 1r</a></p>
                </li>
                <li>
                    <p>Fortale: blad <a href="/static/facsimiles/oluf-ulriksen-messehaandbog-1539/0007L.jpg" class="facsimile-link inline">A 1v</a></p>
                </li>
                <li>
                    <p>Messeordning: blad <a href="/static/facsimiles/oluf-ulriksen-messehaandbog-1539/0009L.jpg" class="facsimile-link inline">A 2v</a></p>
                </li>
                <li>
                    <p>Kollekter til kirkeåret: blad <a href="/static/facsimiles/oluf-ulriksen-messehaandbog-1539/0067L.jpg" class="facsimile-link inline">H 3v</a></p>
                </li>
                <li>
                    <p>Andre kollekter: blad <a href="/static/facsimiles/oluf-ulriksen-messehaandbog-1539/0092R.jpg" class="facsimile-link inline">L 4r</a></p>
                </li>
                <li>
                    <p>Præfationer: blad <a href="/static/facsimiles/oluf-ulriksen-messehaandbog-1539/0113L.jpg" class="facsimile-link inline">O 2v</a></p>
                </li>
                <li>
                    <p>Dåb: blad <a href="/static/facsimiles/oluf-ulriksen-messehaandbog-1539/0126R.jpg" class="facsimile-link inline">Q 1r</a></p>
                </li>
                <li>
                    <p>Brudevielse: blad <a href="/static/facsimiles/oluf-ulriksen-messehaandbog-1539/0140R.jpg" class="facsimile-link inline">R 4r</a></p>
                </li>
                <li>
                    <p>Dødsforberedelse: blad <a href="/static/facsimiles/oluf-ulriksen-messehaandbog-1539/0154R.jpg" class="facsimile-link inline">T 3r</a></p>
                </li>
                <li>
                    <p>Forberedelse af dødsdømte: blad <a href="/static/facsimiles/oluf-ulriksen-messehaandbog-1539/0165L.jpg" class="facsimile-link inline">V 4v</a></p>
                </li>
                <li>
                    <p>Begravelse: blad <a href="/static/facsimiles/oluf-ulriksen-messehaandbog-1539/0167L.jpg" class="facsimile-link inline">X 1v</a></p>
                </li>
                <li>
                    <p>Register: blad <a href="/static/facsimiles/oluf-ulriksen-messehaandbog-1539/0170R.jpg" class="facsimile-link inline">X 3r</a></p>
                </li>
                <li>
                    <p>Efterskrift: blad <a href="/static/facsimiles/oluf-ulriksen-messehaandbog-1539/0172R.jpg" class="facsimile-link inline">X 4r</a></p>
                </li>
                <li>
                    <p>Kolofon: blad <a href="/static/facsimiles/oluf-ulriksen-messehaandbog-1539/0172R.jpg" class="facsimile-link inline">X 4r</a></p>
                </li>
                <li>
                    <p>Kongens våben: blad <a href="/static/facsimiles/oluf-ulriksen-messehaandbog-1539/0173L.jpg" class="facsimile-link inline">X 4v</a></p>
                </li>
            </ul>
            <h2 id="titlen">Titlen</h2>
            <p>Den udførlige titel (blad <a href="/static/facsimiles/oluf-ulriksen-messehaandbog-1539/0006R.jpg" class="facsimile-link inline">A 1r</a>) nævner allerførst ‒ overflødigt,
                forekommer det ‒ sin egen karakter, "Titulus". Dernæst omtales værkets adressat,
                "alle sogneprester oc predica<em>n</em>t<em>er</em>", der vil have god nytte af
                bogen, forsikres det. Genren er "Ha<em>n</em>dbog", dvs. en samling liturgiske
                tekster, i datiden brugt både om det, vi i dag ville kalde salmebøger (Dietz 1529)
                og messebøger (foruden 1539 også Ulricksøn 1535). Dernæst opregnes de ritualer, der
                beskrives i bogen, og det understreges, at alt er korrekt og følger gammel sædvane.
                Til sidst nævnes den nyeste autoritet, "kongelige maistads Ordinantsis
                indeholdelse", som har været rettesnoren for det hele. Udgivelsesåret afrunder
                teksten. Titlen er en udmærket indholdsdeklaration, selvfølgelig med anbefalende ord
                undervejs, men dog i behersket omfang.</p>
            <h2 id="fortalen">Fortalen</h2>
            <p>Fortalen (blad <a href="/static/facsimiles/oluf-ulriksen-messehaandbog-1539/0007L.jpg" class="facsimile-link inline">A 1v</a>-<a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>) er formet som et brev fra Frands
                Vormordsen til "alle retsindige oc gudfryctige Predickere oc sogneherrer
                ('sognepræster')". Som konventionen bød, indledes brevet med en from hilsen og
                afsluttes med sted og dato.</p>
            <p>I hoveddelen meddeles anledningen til bogens udgivelse: modtagelsen af den danske
                udgave af Luthers håndbog, og derefter dens formål: at tilvejebringe ensartet
                liturgi og belæring af befolkningen, selvfølgelig på bibelsk grundlag. Der har
                hidtil manglet en messebog, og da den lutherske håndbog er trykt med små typer, har
                Vormordsen bedt Malmøpræsten Claus Mortensen om at stå for trykningen af håndbogen i
                bedre korrekturlæst og lettere læselig form, suppleret med en messeordning, foruden
                præfationer og kollekter. Denne nye håndbog kan ikke være det eneste grundlag for
                gudstjenester. I Bibelen skal man finde epistler og evangelier, i salmebøgerne må
                man søge salmerne, og i de latinske messebøger og gradualer står de latinske tekster
                og noder, der ifølge kongens kristelige ordinans skal synges i købstæder med gode
                skoler.</p>
            <p>Afslutningsvis pålægges det de gejstlige at følge bogens anvisninger ‒ i
                taknemmelighed over at have en kristen og nådig konge, så det er muligt at høre Guds
                ord prædiket retsindigt og at leve derefter. Endelig opfordres læserne til at bede
                for kongen, hans land og rige og for Vormordsen selv. Fortalen er dateret Malmø,
                tirsdag efter Mortens dag (12. november) 1538.</p>
            <p>Tonen i fortalen er venligt oplysende, nærmest omsorgsfuld, selvom den i realiteten
                er en embedsskrivelse med pålæg fra biskoppen til de gejstlige i hans stift. Det
                afspejler rimeligvis de vanskelige forhold i den nye statskirke, som på kort tid
                skulle bringes til at fungere i alle sogne og med de forhåndenværende præster. For
                biskoppen måtte det være magtpåliggende at afhjælpe manglen på de nødvendige
                liturgiske bøger og klart at præcisere, hvilke andre værker præsterne skulle
                benytte. Vigtigst er naturligvis Det nye og Det gamle Testamente, "huilke alle
                prestmendt maa endelige haffue" ‒ en genklang af Kirkeordinansens opregning af de
                bøger, præsterne ikke kan undvære, i første række Bibelen (<em>Kirkeordinansen
                    1537/39</em>, 1989:136).</p>
            <p>Gennem hele fortalen fremstår Vormordsen som den loyale embedsmand, tydeligst i
                omtalen af kongen, der sikrer rammerne for et sandt kristent liv og dermed varetager
                sine undersåtters timelige og evige velfærd.</p>
            <h2 id="registret">Registret</h2>
            <p>Messebogens karakter af håndbog fremtræder klart i det alfabetiske register (blad <a href="/static/facsimiles/oluf-ulriksen-messehaandbog-1539/0170R.jpg" class="facsimile-link inline">X 3r</a>-<a href="/static/facsimiles/oluf-ulriksen-messehaandbog-1539/0172R.jpg" class="facsimile-link inline">X 4r</a>). Her opregnes alle værkets
                    <em>articuli</em>, i praksis hovedsagelig kapitler, fx "Om Messen oc
                    he<em>n</em>dis ceremo<em>n</em>ier". Men også underafsnit er registreret, bl.a.
                "Nar ingen communica<em>n</em>ter ere" ('når der ikke er nogen nadvergæster'),
                utvivlsomt for at hjælpe en præst midt i en problematisk situation, hvor det er godt
                at kunne finde vejledning i en fart. Kollekterne til kirkeåret har det øjensynlig
                ikke været nødvendigt at specificere, men de øvrige får selvstændige indgange ‒ på
                latin, ganske som overskrifterne til de specielle anledninger, og det samme gælder
                præfationerne.</p>
            <p>Registret ender med en markering af sin egen slutning ("Finis indicis huius libri").
                Uden videre følger en opfordring til at læse ("Lege") en smuk lille bøn, som ikke
                har været helt selvfølgelig umiddelbart efter borgerkrigens afslutning: "Vore
                    fie<em>n</em>d<em>er</em> oc oss. giff en sand kerlighedt." Denne bøn står at
                læse også tidligere i bogen, som det samvittighedsfuldt oplyses, på blad <a href="/static/facsimiles/oluf-ulriksen-messehaandbog-1539/0102R.jpg" class="facsimile-link inline">N 1r</a> linje 14 ("N i. versu xiiij").</p>
            <p>At registret primært er beregnet til præsternes brug, betyder, at hovedsproget er
                latin; her er tale om en kommunikation mellem lærde. Henvisningerne til de rent
                danske afsnit er dog på dansk, hvad der vel har været praktisk for brugerne.</p>
            <h2 id="efterskriften">Efterskriften</h2>
            <p>Den ganske korte efterskrift til læseren (blad <a href="/static/facsimiles/oluf-ulriksen-messehaandbog-1539/0172R.jpg" class="facsimile-link inline">X 4r</a>) er rent latinsproget, en afspejling af
                gejstlighedens indbyrdes kommunikation. I oversættelse lyder den:</p>
            <blockquote>
                <p>Til læseren<br/>
                    <br/> Her har du, kristne læser, en bog, et manuale, som man kalder det, hvor
                    ritualerne her i Skåne stifts kirker er samlet. Hvis noget her skulle støde dig
                    eller der mangler noget i den, må du bære over med det. Katekismen med doktor
                    Morten Luthers udlægning, som altid bør bruges på prædikestolen efter
                    prædikenen, vil vi snart sørge for bliver trykt i den samme form og fra det
                    samme trykkeri. Lev vel.</p>
            </blockquote>
            <p>Her oplyses det udtrykkeligt, at messebogen beskriver liturgien specielt i Skåne
                stift. Den er altså et led i biskoppens styrelse af stiftet. Den udgave af Luthers
                katekismus, der stilles i udsigt, kendes ikke. I 1537 havde Vormordsen udgivet sin
                oversættelse af Luthers lille katekismus, trykt af Oluf Ulricksøn (Nielsen
                1919/1996, I:72), men den var i mindre format end messebogen, og det kan være
                baggrunden for, at biskoppen planlagde en ny udgave, der ligesom messebogen ville
                være nem at læse for dem, "so<em>m</em> gamle ere oc haffue onde ('dårlige') øgen"
                (blad <a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>).</p>
            <h2 id="kolofonen">Kolofonen</h2>
            <p>Kolofonen indeholder alle de oplysninger, der traditionelt hører hjemme her:
                trykkested, bogtrykker, dato og år, i dette tilfælde: Malmø, Oluf Ulricksøn, 17.
                april 1539 (blad <a href="/static/facsimiles/oluf-ulriksen-messehaandbog-1539/0172R.jpg" class="facsimile-link inline">X 4r</a>). Som de øvrige sluttekster er den på
                latin.</p>
            <p>Kolofonen er trykt på recto-siden af bogens sidste blad, og slutningen markeres
                eftertrykkeligt af det "Finis", der står allernederst på siden (blad <a href="/static/facsimiles/oluf-ulriksen-messehaandbog-1539/0172R.jpg" class="facsimile-link inline">X 4r</a>). Ikke desto mindre er der gjort meget ud
                af verso-siden, der bærer den danske konges våben, som det oplyses i overskriften.
                Under våbnet står et skriftsted fra Paulus' første brev til korinterne kapitel 14:
                "alt skal gå sømmeligt og ordentligt til", som vers 40 lyder i den autoriserede
                oversættelse fra 1992. Verset, der citeres fra den gængse latinske
                bibeloversættelse, Vulgata, er uhyre velvalgt: Hos Paulus som hos Vormordsen
                afslutter det anvisningerne for gudstjenesten.</p>
            <h2 id="illustrationerne">Illustrationerne</h2>
            <p>I hele bogen findes kun en eneste egentlig illustration: den danske konges våben på
                allersidste side (blad <a href="/static/facsimiles/oluf-ulriksen-messehaandbog-1539/0173L.jpg" class="facsimile-link inline">X 4v</a>).</p>
            <p>Titelsiden, som i perioden ‒ og også i de liturgiske bøger ‒ gerne er fint udsmykket
                med ornamenter eller billeder, er ren tekst i 1539-messebogen. Den er da sat
                omhyggeligt, centreret og i spids, og dele af teksten er trykt med rødt (jf.
                afsnittet <a href="#messeordningen-i-bogen">Messeordningen i messebogen 1539</a>).
                Men nogen energisk markedsføring vidner den ikke om, og reelt er den da også en
                embedsskrivelse fra biskoppen til stiftets gejstlige.</p>
            <p>I resten af bogen anvendes initialer ved begyndelsen af større afsnit (fx blad <a href="/static/facsimiles/oluf-ulriksen-messehaandbog-1539/0131L.jpg" class="facsimile-link inline">Q 3v</a>) og i præfationsafsnittet midt i første
                linje af hver præfation (bl.a. blad <a href="/static/facsimiles/oluf-ulriksen-messehaandbog-1539/0115L.jpg" class="facsimile-link inline">O 3v</a>). Et enkelt sted bruges det gamle
                præfationstegn, et stort V med et kors i midten (blad <a href="/static/facsimiles/oluf-ulriksen-messehaandbog-1539/0053L.jpg" class="facsimile-link inline">F 4v</a>, jf. Dal og Poulsen 1959.152). Enestående
                er også alineategnet blad <a href="/static/facsimiles/oluf-ulriksen-messehaandbog-1539/0007L.jpg" class="facsimile-link inline">A 1v</a> og de blomsterformede pyntetyper blad <a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>. Heldigvis oplives bogen af de mange
                noder i messeordningen og præfationsafsnittet.</p>
            <h2 id="noderne">Noderne</h2>
            <p>Vormordsens messebog fra 1539 blev fremstillet på Oluf Ulricksøns værksted i Malmø,
                og fra samme sted udgik i 1535 en messebog, der gælder som det første nodetryk
                fremstillet i Danmark (Glahn 1959:132; Davidsson 1962:17). Der findes ganske vist
                ældre musiktryk, men de indeholder kun tomme nodelinjer, hvorpå brugeren selv måtte
                skrive noderne. Dette gælder blandt andet Claus Mortensens messebog <em>Th</em>et
                    <em>cristelighe mesßeembedhe</em>, som blev fremstillet af Ulricksøn i 1529.
                Hvad enten man skulle trykke tomme linjer eller linjer med noder, var fremgangsmåden
                den samme, og i alle tre messebøger brugte Ulricksøn træsnit, der med al
                sandsynlighed var fremstillet specielt til disse bøger. Messebogen fra 1539 fremstår
                i sammenligning med de to forgængere som det mest omfangsrige og varierede
                musiktryk.</p>
            <p>I messebogen fra 1539 forekommer noder til 22 sange samt messetoner til
                tekstlæsninger og korsvar. Der er gjort brug af to forskellige notationsformer,
                koralnotation med sorte kvadratnoder og mensuralnotation med hvide noder.
                Størstedelen af melodierne, nemlig 16, og messetonerne er noteret i koralnotation,
                en udløber af middelalderkirkens måde at notere gregorianske melodier på. Denne
                notationsform angiver ikke nodernes varighed, men bruges til at notere melodier til
                prosatekster, hvor tekstens betoninger afgør den melodiske frasering. Dette gælder
                blandt andet indstiftelsesordene i forbindelse med nadveren, hvor teksterne stammer
                fra Det nye Testamente (blad <a href="/static/facsimiles/oluf-ulriksen-messehaandbog-1539/0052R.jpg" class="facsimile-link inline">F 4r</a>-<a href="/static/facsimiles/oluf-ulriksen-messehaandbog-1539/0056R.jpg" class="facsimile-link inline">G 2r</a>). Også til tekster med strofisk struktur
                og virkemidler som enderim bruges denne notationsform, fx "Kyrie Gud fader.
                alsomhøgeste trøst" (blad <a href="/static/facsimiles/oluf-ulriksen-messehaandbog-1539/0016R.jpg" class="facsimile-link inline">B 2r</a>) og "Forle oss med fredt naadelig" (blad
                    <a href="/static/facsimiles/oluf-ulriksen-messehaandbog-1539/0065L.jpg" class="facsimile-link inline">H 2v</a>). Når de er gengivet i koralnotation,
                skyldes det nok Vormordsens ønske om at lade melodierne knytte an til de
                sangtraditioner, som var forbundet med melodiernes gregorianske ophav.</p>
            <p>Statsmagten havde en holdning til brugen af noder i den nye messe. Med den danske
                version af kirkeordinansen, som trådte i kraft to måneder efter trykningen af
                Vormordsens messebog, blev det forbudt at udgive "Handbøger ... med nye sang oc
                præfatier wdset ('oversat') paa danske, at siunges med latine noder"
                    (<em>Kirkeordinansen 1537/39</em>, 1989: 231-2; se også afsnittet <a href="#indplacering">Indplacering blandt andre salme- og messebøger</a>).
                Betegnelsen "latine noder" henviser nok til de forskellige former for musikalsk
                notation, som anvendtes til den katolske kirkes latinske sange, eksempelvis den
                koralnotation, som indgår i Vormordsens messebog. Selvom forbuddet synes at
                repræsentere en ideologi om at undgå en musikalsk arv fra den katolske kirke,
                anvender kirkeordinansen selv koralnotation til "fader vor" og indstiftelsesordene.
                Problemet har ikke været noderne i sig selv, men mere måden, hvorpå de latinske
                sange blev omformet til dansk. Luther og Bugenhagen fremførte den kritik, at de
                gregorianske melodier ikke bare kunne bruges uændret til modersmålsoversættelser af
                de latinske tekster. Melodierne måtte tilpasses, så de kunne understøtte de nye
                teksters struktur (<em>Kirkeordinansen 1537/39</em>, 1989:232, note 231; Leaver
                2017:84-88). Som alle andre danske biskopper var Vormordsen bekendt med Bugenhagens
                holdning til dette spørgsmål (Glenthøj 1986:10), og melodierne i Vormordsens
                messebog viser sig da også at være tilpasset de danske tekster (se afsnittet <a href="#musikken">Musikken</a>).</p>
            <p>Seks melodier er noteret i mensuralnotation, der er karakteristisk ved, at nodernes
                værdi og indbyrdes relation afgøres af den såkaldte mensur. Dette tegn angives i
                begyndelsen af en melodi på samme sted som moderne taktarter. I Vormordsens messebog
                er der tale om en simpel form for mensuralnotation, hvor det ellers afgørende
                mensurtegn ofte er udeladt (se blad <a href="/static/facsimiles/oluf-ulriksen-messehaandbog-1539/0059L.jpg" class="facsimile-link inline">G 3v</a>). Et fællestræk ved de seks melodier er,
                at de er strofiske menighedssalmer.</p>
            <p>Samtlige melodier i messebogen er noteret med fire linjer i nodesystemet, hvilket var
                almindeligt for repertoiret af gregorianske melodier. Fordelen var, at melodier med
                et begrænset toneomfang kunne noteres inden for fire linjer. I notationen af "Gloria
                Ere oc priiss vere Gud i det høgeste" (blad <a href="/static/facsimiles/oluf-ulriksen-messehaandbog-1539/0018R.jpg" class="facsimile-link inline">B 3r</a>-<a href="/static/facsimiles/oluf-ulriksen-messehaandbog-1539/0020R.jpg" class="facsimile-link inline">B 4r</a>) har metoden dog været mindre vellykket,
                og i løbet af sangen skiftes der nøgle 19 gange for at få noderne til at passe inden
                for linjerne. Som noget særligt er flere af melodierne noteret uden den nøgle, der i
                begyndelsen af et system ellers viser, hvilke toner noderne refererer til. Fraværet
                af en nøgle er ikke et problem for læsningen, for et fast fortegn for tonen h
                udpeger tonernes position (se blad <a href="/static/facsimiles/oluf-ulriksen-messehaandbog-1539/0023L.jpg" class="facsimile-link inline">C 1v</a> og <a href="/static/facsimiles/oluf-ulriksen-messehaandbog-1539/0029L.jpg" class="facsimile-link inline">C 4v</a>). Samlet set viser denne forenklede form
                for notation, at noderne var henvendt til kendere, der i forvejen var vant til at
                læse musikalsk notation. Nodernes udseende er udtryk for, at bogen var fremstillet
                som støtte til præsten i forbindelse med afviklingen af messen. Det understreger
                trykkets funktion som håndbog.</p>
            <p>Sangteksten er fordelt under noderne med varierende mellemrum mellem ordene, og det
                viser, at Ulricksøn forsøgte at indpasse teksten under noderne. Integrationen af
                tekst og toner i nodetrykket har været vanskelig, og for at hjælpe læseren anvendtes
                korte streger mellem noderne til at markere overgangen fra ord til ord. Disse
                streger må ikke forveksles med senere tiders taktstreger. Der ses tre typer streger
                i noderne. For det første kan de vise afslutningen på en melodi (blad <a href="/static/facsimiles/oluf-ulriksen-messehaandbog-1539/0026R.jpg" class="facsimile-link inline">C 3r</a>). For det andet kan de markere et
                indsnit, fx mellem "LAder oss nu alle bede" og "Fad<em>er</em> vor" (blad <a href="/static/facsimiles/oluf-ulriksen-messehaandbog-1539/0052R.jpg" class="facsimile-link inline">F 4r</a>). Disse to stregtyper går oftest på tværs
                af alle fire nodelinjer. For det tredje har kortere streger til hensigt at vise,
                hvordan sangteksten skal fordeles under noderne, idet en streg viser, hvornår
                sangeren skal fortsætte til næste ord. Metoden er ikke anvendt konsekvent i
                messebogen. Flest streger forekommer i "Aff dybhedtze<em>n</em>s nødt raaber ieg til
                dig" (blad <a href="/static/facsimiles/oluf-ulriksen-messehaandbog-1539/0014R.jpg" class="facsimile-link inline">B 1r</a>), hvor visse markeringer ligefrem kan
                synes overflødige. I andre melodier er metoden netop brugt de steder, hvor der kan
                være tvivl om tekstfordelingen, og hvor integrationen af tekst og toner i bogtrykket
                kan have vanskeliggjort læsningen. I salmen "Vy tro alsammen paa en gudt" er de
                korte streger en stor hjælp efter den lange melisme i næstsidste frase (blad <a href="/static/facsimiles/oluf-ulriksen-messehaandbog-1539/0034R.jpg" class="facsimile-link inline">D 3r</a>). Messebogen var en brugsbog, og det var
                derfor vigtigt, at teksten og noderne fremstod klart og tydeligt for læseren.</p>
            <h2 id="musikken">Musikken</h2>
            <p>Musikalsk set indeholder Vormordsens messebog en blanding af den katolske kirkes
                sange og nye melodier til strofiske salmer, som blandt andet var opstået i kredsen
                omkring Luther. Dermed lå messebogen i forlængelse af på den ene side de
                gudstjenesteformer, som var i brug i Malmø fra slutningen af 1520’rne, og på den
                anden side stiftets førreformatoriske ritualer (Barnekow 1946:54-55).</p>
            <p>Store dele af musikken i Vormordsens højmesse var baseret på et førreformatorisk
                repertoire. De oprindelige latinske tekster er oversat til dansk og gengivet i
                messebogen sammen med de gregorianske melodier. Det liturgiske led "Gloria in
                excelsis deo" ('Ære være Gud i det høje') er omformet til den danske sang "Gloria
                Ere oc priiss vere Gud i det høgeste" (blad <a href="/static/facsimiles/oluf-ulriksen-messehaandbog-1539/0018R.jpg" class="facsimile-link inline">B 3r</a>), hvis tekst kendes allerede fra Claus
                Mortensens messebog fra 1529. I Vormordsens messebog forekommer teksten nu med
                tilhørende melodi, som viser sig at være baseret på stiftets førreformatoriske
                liturgi, idet intonationen til gloriamelodien forekommer i det katolske <em>Missale
                    Lundense</em> (blad v 4v). En nærmere sammenligning af melodierne viser, hvordan
                Vormordsen overtog karakteristiske formler fra den gregorianske melodi. Antallet af
                tonegentagelser af den såkaldte recitationstone afhang af antallet af stavelser i
                den danske tekst, og på den måde kunne Vormordsen lægge teksten under noderne ved at
                fjerne eller tilføje toner i melodien.</p>
            <p>Det katolske missale indeholder også en komplet serie af trykte præfationsmelodier
                til kirkeåret (blad 158v-164r), og de otte præfationsmelodier, som Vormordsen
                anbefaler som indledning til nadveren på forskellige dage kirkeåret igennem, er
                overtaget herfra og dermed fra romersk ritus (Glahn 1959:134-135). Teksterne i
                missalet er på latin, mens de i Vormordsens messebog er på dansk. Sammenligner man
                melodierne i missalet og i Vormordsens messebog, ser man tydeligt identiske
                melodiformler, og ligesom i gloria-melodien konstaterer man hurtigt, at formlernes
                længde og sammensætning er forskellig afhængig af sangteksten.</p>
            <p>At det katolske missale formodentlig lå til grund for Vormordsens messebog,
                understøttes af nogle interessante lighedstræk i bøgernes anlæg. De fleste
                præfationssange i messebogen er forkortet således, at de afsluttende dele, som er
                både melodisk og tekstlig identiske, udelades. Præfationen til påske afslutter brat
                med "Oc d<em>er</em>fore", hvorefter kommentaren "ut <em>supra</em> Jn
                    Prefatio<em>n</em>e natiuitatis christi" ('som ovenfor i præfationen til Kristi
                fødsel') (blad <a href="/static/facsimiles/oluf-ulriksen-messehaandbog-1539/0119L.jpg" class="facsimile-link inline">P 1v</a>) leder liturgen på sporet af, at resten
                findes under julepræfationen (blad <a href="/static/facsimiles/oluf-ulriksen-messehaandbog-1539/0115L.jpg" class="facsimile-link inline">O 3v</a>). Den samme type henvisninger ses ved
                tekster og melodier i missalet. Skriftbilledet i missalet er ligesom i messebogen
                karakteriseret af røde overskrifter og røde initialer som indledning til de
                forskellige præfationsmelodier. Med disse væsentlige lighedstræk får man et klart
                indtryk af, at Vormordsen har villet udgive en vejledning, som mindede om den,
                prædikanterne kendte i forvejen.</p>
            <p>I messebogen nævnes tyve salmer, hvoraf 12 indgår i messeordningen (se afsnittet <a href="#teksterne">Teksterne</a>). Melodierne til halvdelen af disse salmer er
                overtaget fra den katolske liturgi, mens den anden halvdel overvejende stammer fra
                kredsen omkring Luther. Det drejer sig for eksempel om "Vy tro alsammen paa en gudt"
                (blad <a href="/static/facsimiles/oluf-ulriksen-messehaandbog-1539/0033L.jpg" class="facsimile-link inline">D 2v</a>) og "Nu er oss Gud miscundelig" (blad <a href="/static/facsimiles/oluf-ulriksen-messehaandbog-1539/0040R.jpg" class="facsimile-link inline">E 2r</a>), og hvad disse melodier angår, er
                Vormordsens messebog den ældste kendte musikkilde med dansk tekst. Luthersalmen
                "IEsus Christus er vor salighed" (blad <a href="/static/facsimiles/oluf-ulriksen-messehaandbog-1539/0059L.jpg" class="facsimile-link inline">G 3v</a>) anvender dog en anden melodi end den,
                der kom i de lutherske udgivelser fra 1524 (Glahn 1954:95-99; Korth 2017:129-136).
                Et dansk håndskrift fra midten af 1400-tallet rummer en tostemmig sats over det
                latinske forlæg for salmen, "Jesus Christus nostra salus", og indeholder den
                melodiversion, som Vormordsens messebog gengiver (Bergsagel 2008). Dette peger på,
                at Vormordsen i sit melodivalg var præget af eksisterende traditioner og ikke uden
                videre overtog de lutherske forslag. Også melodien til "GVd fader vdi himmerig"
                (blad <a href="/static/facsimiles/oluf-ulriksen-messehaandbog-1539/0063L.jpg" class="facsimile-link inline">H 1v</a>) kan være resultat af lokal
                sangoverlevering. Melodiens ældste kendte kilde er Vormordsens messebog, og
                formodentlig stammer den fra dansk eller nordisk visetradition (Glahn 2000:89).</p>
            <p>Et væsentligt formål med Vormordsens messebog var, at den skulle vejlede præsterne i
                en musikalsk implementering af kirkeordinansen (se afsnittet <a href="#messeordningen-i-bogen">Messeordningen i messebogen 1539</a>). Med
                udgangspunkt i håndbogen skulle liturg og prædikant kunne gennemføre en messe uden
                at være i tvivl om, hvilke sange der skulle synges, og hvornår de skulle synge.
                Målgruppen var bred. Hvor Ulricksøns messebog fra 1535 formodes at have været til
                brug for prædikanter i landsbykirker i Lund Stift (Abrahamsen 1919:71), er
                Vormordsens messebog for alle stiftets kirker. Vormordsen skelner nemlig mellem
                ritualer i byer, hvor der er latinskoler, og i landsbyer med degne (se afsnittet om
                    <a href="#messeordningen-i-bogen">Messeordningen i messebogen 1539</a>).</p>
            <p>Kun udvalgte dele af den musik, som skulle bruges ved en messe, er til stede i
                messebogen. I forordet vejleder Vormordsen prædikanterne i, hvordan bogen skal
                bruges. Hvis man ønskede at synge latinske sange, sådan som kirkeordinansen gav
                mulighed for, "finder mand [sangene] y de latinske messebøger oc graler
                ('gradualer')" (blad <a href="/static/facsimiles/oluf-ulriksen-messehaandbog-1539/0008R.jpg" class="facsimile-link inline">A 2r</a>). Dette vidner om, at messebogen ikke
                skulle opfattes som en erstatning for eksisterende musikbøger. Undervejs i
                messebogen kommer dette også til udtryk. I forbindelse med "Kyrie eleison" angiver
                Vormordsen, at dette messeled "siunges medt atskillige melodier effter atskillige
                tiders leilighedt" (blad <a href="/static/facsimiles/oluf-ulriksen-messehaandbog-1539/0016R.jpg" class="facsimile-link inline">B 2r</a>). Aftrykt er kun én melodi, men
                Vormordsens formulering peger i retning af en forventning om, at der skulle veksles
                mellem flere kyrie-melodier kirkeåret igennem på samme måde, som prædikanterne var
                vant til at gøre før reformationen.</p>
            <p>Messebogen var en håndbog for dem, der skulle gennemføre messen. Derfor er det ikke
                overraskende, at størstedelen af sangene er liturgiske sange, der skulle synges af
                præsten og de professionelle sangere i kirken, degnen i landsbykirker eller
                korsangere i bykirker. Af samme grund er størstedelen af melodierne i messebogen
                noteret med kvadratnoder, der i middelalderkirken blev brugt til at notere de
                professionelle musikeres repertoire (se afsnittet <a href="#noderne">Noderne</a>). I
                den nye protestantiske messe er menigheden nu også en aktiv deltager, der synger med
                på de strofiske salmer. Også visse liturgiske sange kunne menigheden deltage i, og
                om Gloria-sangen fremgår det således, at præsten skal begynde og "siden aff menige
                christen forsamling forfølges" (blad <a href="/static/facsimiles/oluf-ulriksen-messehaandbog-1539/0018R.jpg" class="facsimile-link inline">B 3r</a>). Det viser Vormordsens forventning om,
                at de gregorianske sange, som i middelalderkirken ellers var forbeholdt
                professionelle sangere, nu også kunne synges af menigheden.</p>
            <p>Vormordsen var opmærksom på, at det var en ny situation, når menigheden deltog i
                sangen. I messebogen beskriver han, hvilke sekvenser der skal synges kirkeåret
                igennem. Fra påske til pinse synges eksempelvis den latinske sekvens "Victime
                pascali laudes" fra 1000-tallet med den danske salme "Crist stodt op aff døde" (blad
                    <a href="/static/facsimiles/oluf-ulriksen-messehaandbog-1539/0027L.jpg" class="facsimile-link inline">C 3v</a>). Efter sin gennemgang af anvendelige
                sekvenser og salmer på dette sted i liturgien giver han følgende formaning: "Oc
                siunge sig ingen i kirchen vde<em>n</em> dee som vel ku<em>n</em>de oc en god røst
                haffue" (blad <a href="/static/facsimiles/oluf-ulriksen-messehaandbog-1539/0028R.jpg" class="facsimile-link inline">C 4r</a>; se også afsnittet <a href="#messeordningen-i-bogen">Messeordningen i messebogen 1539</a>). Passagen
                viser, at Vormordsen var bekymret for kirkesangen, når menigheden skulle deltage i
                de liturgiske led, som traditionelt var de professionelle sangeres og prædikanternes
                ansvar. Ikke alene var det en ny situation. Det var også en ny kombination af
                sangtraditioner, nemlig de professionelles sang og menighedens fællessang, som nu i
                den nye messe skulle forenes på en hensigtsmæssig måde.</p>
            <h2 id="teksterne">Teksterne</h2>
            <p>I hele bogen nævnes i alt tyve salmer, hvoraf to optræder to steder, dels i
                messeordningen, dels i et af de øvrige ritualer (én i hvert af afsnittene om
                dødsforberedelse og begravelse). Hovedparten, nemlig 12, indgår i messeordningen. De
                er alle på dansk og skulle formentlig synges af menigheden eller eventuelt koret
                eller degnen (se afsnittet <a href="#musikken">Musikken</a>). De er aftrykt med den
                fulde tekst og med noder ‒ bortset fra den obligatoriske salmen før prædikenen, "Nu
                bede vi den Helligånd", som kun nævnes med indledningsordene (blad <a href="/static/facsimiles/oluf-ulriksen-messehaandbog-1539/0035L.jpg" class="facsimile-link inline">D 3v</a>). I afsnittet om dødsforberedelse nævnes
                på samme vis to danske salmer og i kapitlet om begravelse seks. Alle messebogens
                tyve salmer er velkendte i Malmøtraditionen før 1539, enten som led i messeordningen
                eller som salmebogsstof.</p>
            <p>Af en anden art er præfationerne, dvs. de sungne indledninger til gudstjenestens
                nadverdel, som er på dansk, men synges af præsten (se afsnittet <a href="#musikken">Musikken</a>). I messeordningen indgår én præfation med noder (blad <a href="/static/facsimiles/oluf-ulriksen-messehaandbog-1539/0043L.jpg" class="facsimile-link inline">E 3v</a>), og den kan fungere som højtideligt og
                festligt indslag i alle højmesser. I et særligt kapitel følger yderligere syv
                præfationer til særlige helligdage, også med noder (blad <a href="/static/facsimiles/oluf-ulriksen-messehaandbog-1539/0113L.jpg" class="facsimile-link inline">O 2v</a>- <a href="/static/facsimiles/oluf-ulriksen-messehaandbog-1539/0125L.jpg" class="facsimile-link inline">P 4v</a>).</p>
            <p>Desuden omtales latinske messeled, som skal synges af skoledrengene i byer med
                latinskoler. Noderne til disse led er ikke trykt, men fortalen henviser til de
                latinske missaler og gradualer (blad <a href="/static/facsimiles/oluf-ulriksen-messehaandbog-1539/0009L.jpg" class="facsimile-link inline">A 2v</a>). Af de latinske tekster aftrykkes kun
                trosbekendelsen (blad <a href="/static/facsimiles/oluf-ulriksen-messehaandbog-1539/0031L.jpg" class="facsimile-link inline">D 1v</a>-<a href="/static/facsimiles/oluf-ulriksen-messehaandbog-1539/0032R.jpg" class="facsimile-link inline">D 2r</a>).</p>
            <p>De fleste danske salmer er strofiske, opbygget i ensartede strofer, hvoraf den første
                er trykt under noderne (se afsnittet <a href="#noderne">Noderne</a>), mens de øvrige
                er sat i blokke, hvor de enkelte vers som regel adskilles med punktum, undertiden,
                men langtfra altid, fulgt af stort begyndelsesbogstav. Det gælder fx strofe 7 og 8
                af "Jesus Kristus er vor salighed", som her først gengives i originaltrykkets
                opsætning (blad <a href="/static/facsimiles/oluf-ulriksen-messehaandbog-1539/0060R.jpg" class="facsimile-link inline">G 4r</a>):</p>
            <blockquote>
                <p>Han siger selffuer ko<em>m</em>mer i arme. ieg</p>
                <p>vil mig offuer eder forbarme. inge<em>n</em> le-</p>
                <p>ge haffue de karske behoff. hans konst</p>
                <p>er dennem en spot oc vro.</p>
                <p>Vilt du m<em>ed</em> dine gerninger faa. och i</p>
                <p>hiemelin for dennem indgaa. da vore</p>
                <p>min pine oc død ey fyllist. for du dig</p>
                <p>selff din salighed esth.</p>
            </blockquote>
            <p>Her fylder teksten hele klummen, og linjeskift i den enkelte strofe er en simpel
                nødvendighed. Begyndelsen af den nye strofe er markeret med punktum efterfulgt af
                linjeskift, men uden andre markeringer (fx indrykning eller initialbogstav).
                Opdelingen i vers er uproblematisk, fordi den entydigt signaleres af punktum. I den
                elektroniske udgave er strukturen af de to strofer angivet efter moderne
                konventioner:</p>
            <blockquote>
                <p>Han siger selffuer ko<em>m</em>mer i arme.</p>
                <p>ieg vil mig offuer eder forbarme.</p>
                <p>inge<em>n</em> lege haffue de karske behoff.</p>
                <p>hans konst er dennem en spot oc vro.</p>
                <p>Vilt du m<em>ed</em> dine gerninger faa.</p>
                <p>och i hiemelin for dennem indgaa.</p>
                <p>da vore min pine oc død ey fyllist.</p>
                <p>for du dig selff din salighed esth.</p>
            </blockquote>
            <p>Rimene i salmen er af nogenlunde god kvalitet, bedømt efter moderne standard, og
                absolut blandt de bedste i reformationstidens danske salmer. Rytmen er vanskeligere
                at identificere. Rimeligvis er mønstret, at der er fire trykstærke stavelser i hvert
                vers; i den følgende version er de sandsynlige tryktoppe markeret med apostrof:</p>
            <blockquote>
                <p>Han 'siger 'selffuer 'ko<em>m</em>mer i 'arme.</p>
                <p>ieg 'vil mig 'offuer 'eder for'barme.</p>
                <p>'inge<em>n</em> 'lege haffue de 'karske be'hoff.</p>
                <p>hans 'konst er 'dennem en 'spot oc v'ro.</p>
                <p>'Vilt du m<em>ed</em> 'dine 'gerninger 'faa.</p>
                <p>och i 'hiemelin for 'dennem 'ind'gaa.</p>
                <p>'da 'vore min 'pine oc 'død ey 'fyllist.</p>
                <p>for 'du dig 'selff din 'salighed 'esth.</p>
            </blockquote>
            <p>Udpegningen af de enkelte tryktoppe er i flere tilfælde diskutabel, men pointen er
                klar: Der er ikke nogen regelmæssig vekslen mellem trykstærke og tryksvage
                stavelser, som vi i dag forventer af poesi, der skal bruges til fællessang. Men den
                norm fandtes ikke i 1500-tallets digtning på de nordeuropæiske folkesprog, og derfor
                har den ret frie rytme næppe voldt særlige problemer i menighedernes praksis.
                Desuden blev salmerne rimeligvis sunget meget langsomt, og i hvert sogn har degnen
                oplært sin menighed i en bestemt fordeling af stavelserne på melodien. Først i
                barokdigtningen fra ca. 1630 og frem blev den faste regulering af trykstærke og
                tryksvage stavelser gennemført. I 1500-tallet opfattede man udelukkende de
                trykstærke stavelser som rytmisk relevante, mens der frit kunne indlægges tryksvage
                stavelser. Der er typisk fire tryktoppe i vers med enstavelsesrim og tre ved
                tostavelsesrim, men variationen er stor.</p>
            <p>Præfationerne følger andre mønstre end salmerne, ligesom også tre af de faste
                messeled, Gloria (blad <a href="/static/facsimiles/oluf-ulriksen-messehaandbog-1539/0018R.jpg" class="facsimile-link inline">B 3r</a>-<a href="/static/facsimiles/oluf-ulriksen-messehaandbog-1539/0021L.jpg" class="facsimile-link inline">B 4v</a>), Sanctus (blad <a href="/static/facsimiles/oluf-ulriksen-messehaandbog-1539/0046R.jpg" class="facsimile-link inline">F 1r</a>-<a href="/static/facsimiles/oluf-ulriksen-messehaandbog-1539/0047L.jpg" class="facsimile-link inline">F 1v</a>) og Agnus dei (blad <a href="/static/facsimiles/oluf-ulriksen-messehaandbog-1539/0061L.jpg" class="facsimile-link inline">G 4v</a>). De viderefører middelalderens frie
                poesi, hvis lange rødder går tilbage til den gammeltestamentlige digtning, der
                konstitueres af en rig retorik med bl.a. sproglige billeder, paralleller, antiteser
                og varierede gentagelser. I præfationen om Kristi fødsel gennemspilles eksempelvis
                lysmetaforen og modsætningen mellem synligt og usynligt (blad <a href="/static/facsimiles/oluf-ulriksen-messehaandbog-1539/0113L.jpg" class="facsimile-link inline">O 2v</a>-<a href="/static/facsimiles/oluf-ulriksen-messehaandbog-1539/0114R.jpg" class="facsimile-link inline">O 3r</a>):</p>
            <blockquote>
                <p>Oc euige g<em>u</em>d</p>
                <p>DV som vid dit ordt</p>
                <p>der haffuer ana<em>m</em>met ma<em>n</em>dom i din clarhedz skin</p>
                <p>met eth nyt lius opliuser vore hiert<em>er</em></p>
                <p>Oc nar vij synlige kiende gud.</p>
                <p>oc ha<em>n</em>nem sandelige vid sit hellige euighedz ords vdga<em>n</em>g
                    begribe.</p>
                <p>at vij maa optages i ret kierlighed</p>
                <p>til de vsynlige tings sa<em>n</em>de atraa oc begerilse</p>
            </blockquote>
            <p>En sådan tekst er vanskelig at fremføre for utrænede kirkegængere, der skal synge i
                kor, og det er da også meningen, at præfationerne skal synges af præsten alene.</p>
            <h2 id="sammenfattende-om-teksterne">Sammenfattende om teksterne</h2>
            <p>Salmerne i messebogen fra 1539 har en lang forhistorie, der rækker helt tilbage til
                det gamle Israel, hvis poesi i form af Davidssalmerne har haft en central plads i
                den kristne kirkes liturgiske praksis, der har udviklet sig igennem århundrederne
                (se nærmere Widding 1933, II:18-53). De umiddelbare kilder til de tyve salmer i
                messebogen er næsten alle tyske, både høj- og nedertyske. Det gælder "Jesus Kristus
                er vor salighed" (omtalt i afsnittet <a href="#teksterne">Teksterne</a>), der er en
                oversættelse af en Luther-salme fra 1524, som på sin side bygger på en tekst af den
                tjekkiske reformator Jan Hus (ca. 1370-1415). Salmen bruges stadig i den danske
                folkekirke med førstelinjen "Jesus Kristus er til stede" (nr. 461 i <em>Den danske
                    Salmebog</em> fra 2003, jf. Malling 1963:67-71).</p>
            <p>"Jesus Kristus er vor salighed" er karakteristisk for sin tid. For reformatorerne og
                de tidlige evangeliske prædikanter var det forkyndelsen af den nye lære, der stod i
                centrum ‒ det var den evige frelse af hele befolkningen, der stod på spil, og i det
                perspektiv var formen helt underordnet budskabet. Sprog, rim og rytme har det ene
                formål at gøre indholdet lettere at forstå og huske (jf. Dahlerup 2016:43-51). I de
                to strofer, der er citeret i afsnittet <a href="#teksterne">Teksterne</a>, forkyndes
                frelsen ved tro alene, og gerningsretfærdigheden afvises.</p>
            <p>Salmesproget er naturligvis ikke plat dagligdags talesprog. Det rummer en række
                religiøse udtryk med bibelsk baggrund som "Din naadens øren" i gendigtningen af Det
                gamle Testamentes Salme 130, "Af dybhedsens nød råber jeg til dig" (blad <a href="/static/facsimiles/oluf-ulriksen-messehaandbog-1539/0014R.jpg" class="facsimile-link inline">B 1r</a>), og "inge<em>n</em> lege haffue de
                karske behoff" i "Jesus Kristus er vor salighed" (blad <a href="/static/facsimiles/oluf-ulriksen-messehaandbog-1539/0060R.jpg" class="facsimile-link inline">G 4r</a>) citerer Lukas 5,31. De bibelske
                vendinger var blevet udnyttet i de åndelige viser på dansk længe før den evangeliske
                bevægelse og kunne indgå i den lutherske salmesang, når man sørgede for at udrense
                de specifikt katolske begreber, som Luther vendte sige imod (se nærmere Møller
                1923:XXI-XXVI). Selve den poetiske form med enderim, rytme og strofeformer var
                blevet udviklet i middelalderens digtning og anvendt også i dansksprogede digte. Så
                selvom den lutherske menighedssang betegner et nybrud, er den også en videreførelse
                af den middelalderlige danske poesi.</p>
            <h1 id="vaerkets-betydning">Værkets betydning</h1>
            <p>For den umiddelbare eftertid har Vormordsens messebog næppe fået den betydning,
                biskoppen forestillede sig, da han i november 1538 skrev sin fortale. En ny
                censurbestemmelse i den danske version af Kirkeordinansen fra juni 1539 var
                formentlig rettet direkte mod Vormordsens værk ‒ og selvfølgelig mod tilsvarende
                initiativer (se afsnittet <a href="#indplacering">Indplacering blandt andre salme-
                    og messebøger</a>).</p>
            <p>For en langt senere tid har værket til gengæld stor interesse. Det er her, vi første
                gang kan se revurderingen af latinens rolle i messeliturgien, og de fleste af
                salmemelodierne er ikke kendt fra ældre danske kilder (se nærmere afsnittet <a href="#musikken">Musikken</a>). De tyve danske salmer, der udgives eller nævnes
                i messebogen, udgør rimeligvis kernerepertoiret i Lunds stift, selvom der åbnes for
                andre salmer. I bredere perspektiv er bogen en vigtig kilde til statskirkens
                tidligste historie.</p>
            <h1 id="netudgaven">Netudgaven</h1>
            <p>Der er bevaret otte eksemplarer af messebogen fra 1539, et usædvanligt højt antal for
                den periodes bøger (se nærmere Nielsen 1919/1996, I.143). I Erik Dal og S.H.
                Poulsens boghistoriske redegørelse for messebøgerne omtales enkelte varianter i de
                bevarede eksemplarer (1959:154f). Den digitale udgave bygger hovedsagelig på
                eksemplaret i Karen Brahes Bibliotek, der har signaturen A.12-2. Dette eksemplar er
                hovedforlæg for faksimileudgaven i <em>Danske messebøger fra reformationstiden</em>,
                men er i et ikke specificeret omfang suppleret med fotografier af Det Kongelige
                Biblioteks eksemplar, LN 298 4º (se Dal og Poulsen 1959:155). Den digitale faksimile
                gengiver Karen Brahe A.12-2 og er fremstillet af ProQuest til <em>Tidlige europæiske
                    bøger</em>. Den kan tilgås med Det Kongelige Biblioteks søgefunktion
                (soeg.kb.dk) under "Een gantske nyttelig oc alle sogneprester oc predicanter
                nødtørtelig Handbog Om den rette Euangeliske Messe" og er generøst stillet til
                rådighed for Det Danske Sprog- og Litteraturselskab.</p>
            <p>Se endvidere Vejledning.</p>
            <h1 id="litteratur">Litteratur</h1>
            <p>Erik Abrahamsen, <em>Liturgisk Musik i den danske Kirke efter Reformationen.</em>
                København: Levin &amp; Munksgaards Forlag, 1919.</p>
            <p>Niels Knud Andersen, "En Ny Psalmebog 1553", i <em>En Ny Psalmebog 1553</em> I-II.
                København: Universitets-Jubilæets danske Samfund · Akademisk Forlag, 1983, bind II:
                7-251.</p>
            <p>Kjell Barnekow, "Lunds domkyrkas historia 1536-1680", i Ernst Newman (udg.),
                    <em>Lunds Domkyrkas Historia 1145-1945</em> (bd. 2, 1536-1945), Stockholm:
                Svenska Kyrkans Diakonistyrelses Bokförlag, 1946, s. 7-95.</p>
            <p>John Bergsagel, "The musical content of the manuscript AM 76, 8o", i Britta Olrik
                Frederiksen et al. (red.): <em>A Danish Teacher's Manual of the Mid-Fifteenth
                    Century (Codex AM 76, 8o)</em>. Lund University Press: Lund, 2008, s.
                116-151.</p>
            <p>Erik Dal og S.H. Poulsen, "Boglige Oplysninger", i <em>Danske messebøger fra
                    reformationstiden. Udgivet i facsimile</em>. København: Universitets-Jubilæets
                danske Samfund · J.H. Schultz 1959, s. 151-157.</p>
            <p><em>Danske messebøger fra reformationstiden. Udgivet i facsimile</em>. København:
                Universitets-Jubilæets danske Samfund · J.H. Schultz 1959. Del I.</p>
            <p>Åke Davidsson, <em>Danskt musiktryck intill 1700-talets mitt</em>, Studia
                Musicologica Upsaliensia 7. Uppsala: Almqvist &amp; Wiksells, 1962.</p>
            <p>Ludwig Dietz (udg.), <em>Een ny ha</em>n<em>dbog med Psalmer oc aandelige
                    lofsange</em>. Rostock: Ludwig Dietz, 1529.</p>
            <p>Henrik Glahn, <em>Melodistudier til den lutherske salmesangs historie fra 1524 til
                    ca. 1600</em>. Rosenkilde &amp; Bagger: København, 1954.</p>
            <p>Henrik Glahn, "Messehåndbøgernes Melodistof", i <em>Danske messebøger fra
                    reformationstiden. Udgivet i facsimile</em>. København: Universitets-Jubilæets
                danske Samfund · J.H. Schultz 1959, s. 132-150.</p>
            <p>Henrik Glahn, <em>Salmemelodien i dansk tradition 1569-1973</em>. København: Anis,
                2000.</p>
            <p>Jørgen Glenthøj, <em>Johannes Bugenhagen: Sendebrev til Den danske Kirke.</em>
                Mundelstrup Bogtrykkeri, 1986.</p>
            <p>Lis Jacobsen, "Indledning", i Lis Jacobsen (udg.): <em>Peder Palladius' Danske
                    Skrifter</em> I. København: Universitets-Jubilæets danske Samfund · H.H. Thiele
                1911-12, s. 31-62.</p>
            <p><em>Kirkeordinansen 1537/39, Det danske Udkast til Kirkeordinansen (1537), Ordinatio
                    Ecclesiastica Regnorum Daniæ et Norwegiæ et Ducatuum Sleswicensis Holtsatiæ etc.
                    (1537), Den danske Kirkeordinans (1539)</em>. Udg. med indledning og noter af
                Martin Schwarz Lausten. København: Akademisk Forlag, 1989.</p>
            <p>Hans-Otto Korth, <em>Lass uns leuchten des Lebens Wort. Die Lieder Martin
                    Luthers</em>. ortus musikverlag: Beeskow, 2017.</p>
            <p>Martin Schwarz Lausten, indledning og noter i <em>Kirkeordinansen</em> 1989.</p>
            <p>Robin A. Leaver, <em>The Whole Church Sings. Congregational Singing in Luther’s
                    Wittenberg</em>. Grand Rapids, Michigan: William B. Eerdmans Publishing Company,
                2017</p>
            <p>Martin Luther, <em>Enchiridion siue Manuale vt vocant. Een Haandbog/ for
                    Sogneprester/ til Euangeliske kircke tiæniste Cum Præfatione Doctoris Pomerani.
                    D: M: Luth</em>. København: Hans Vingaard 1538. Genudgivet i Lis Jacobsen
                (udg.): <em>Peder Palladius' Danske Skrifter</em> I. København:
                Universitets-Jubilæets danske Samfund · H.H. Thiele 1911-12, s. 63-107, med noter s.
                108-16.</p>
            <p><em>Missale Lundense</em>. Paris: Wolfgang Hopylius, 1514.</p>
            <p>Kaj Mogensen, "Malmømessen", i Carl-August Andrén (red.), <em>Reformationen i Norden.
                    Kontinuitet och förnyelse</em>. Lund: Nordiskt institut för kyrkohistorisk
                forskning · Gleerup, 1973, s. 193-216.</p>
            <p>Claus Mortensen, <em>Th</em>et <em>cristelighe mesßeembedhe</em>. Malmø: Oluf
                Ulricksøn, 1529.</p>
            <p>Peder Palladius, <em>Enchiridion</em> ... 1538, se Martin Luther.</p>
            <p>Lauritz Nielsen, <em>Dansk Bibliografi 1482-1600</em>, 2. udgave med supplementsbind
                ved Erik Dal. København: Det kongelige Bibliotek · Det danske Sprog- og
                Litteraturselskab · C.A. Reitzel 1996 (1. udgave af bind I-II 1919-1933).</p>
            <p>Anders Malling, <em>Dansk Salmehistorie bind III. Salmerne Jer-Nu</em>. København:
                J.H. Schultz, 1963, s. 41-68.</p>
            <p>[Malmøsalmebogen]. [Udg. af Christiern Pedersen]. Malmø: [Joh. Hoochstraten],
                1533.</p>
            <p>S.H. Poulsen, "Reformationstidens danske Liturgi", i <em>Danske messebøger fra
                    reformationstiden. Udgivet i facsimile</em>. København: Universitets-Jubilæets
                danske Samfund · J.H. Schultz 1959, s. 3-131.</p>
            <p>Oluf Ulricksøn (udg.): <em>Een handbog som inde holler det hellige Euangeliske Messe
                    embede med sine formaninger oc brug som nu hollis y den Christne kircke Med
                    Doben/ Bruduielse/ Oc huor mand skall søge de siuge Oc følge de døde til
                    graffue/ oc begaa dennem effter Christi befaling oc Gudtz budt</em>. Malmø: Oluf
                Ulricksøn, 1535.</p>
            <p><em>ORdinatio Ecclesiastica Regnorum Daniæ et Norwegiæ et Ducatuum/ Sleswicensis/
                    Holtsatiæ etcet.</em> Hans Vingaard: København, 1537.</p>
            <p>S. Widding, <em>Dansk Messe, Tide- og Psalmesang 1528-1573</em>, I-II. København:
                Levin &amp; Munksgaard, 1933.</p>
            <p>Frans Vormordsen, <em>Handbog Om den rette Euangeliske Messe</em>. Malmø: Oluf
                Ulricksøn, 1539. Udgivet som faksimile i <em>Danske messebøger fra
                    reformationstiden. Udgivet i facsimile</em>. København: Universitets-Jubilæets
                danske Samfund · J.H. Schultz 1959.</p>
        </div>
    </div>
</div>